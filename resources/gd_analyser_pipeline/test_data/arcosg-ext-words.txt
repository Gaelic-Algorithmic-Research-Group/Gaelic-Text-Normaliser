[3] ach bha e neònach
nach do test iad na [?] leis a' vet - 
cha robh duine airson an ceannach
nan robh [?] na laoigh annta
[1] cha robh còir aca an robh idir na tairbh a leigeil cuide riutha co-dhiubh
bha a' chuid a b' fhearr an dà tharbh air an cumail ann an geata  
cupa math tea eh ?
[2] àidh , bha mi ' fàs gu math cadalach a's a' chàr
[1] tha an t- astar gu math fada suas a-siud
bocadaich suas 's sìos 
[3] rinn mi fhèin cadal math air an rathad dhachaidh co-dhiubh - 
dhùin mi mo shùilean san deireadh
[1] cha mheantraiginn-sa mo shùilean a dhùnadh idir 
[2]  a bheil sibh ag iarraidh bioscuit ?
[1] chan eil
[3] ciamar a chaidh do dh' [Name] air a chuairt san Eilean  ? 
[4] ò math gu leòr 
dh' fhuirich e ann am B&B
[3] càite ?
[4] [Placename] I suppose
[2] cò mheud a bh' ann - [Name] agus
[4] [Name] agus [Name]
[2] ceathrar – triùir
[3] cò th' ann an [Name] ?
[4] chan eil fhios a'm
[1] cò bh' ann an [Name]
an e gill' Èireannach 
a bha ann ?
[4] Mc [Name] 
a th' ann
[1] bha e seo reimhe nach robh uaireigin ?  
[4] uh huh uh huh
[4] rinn mi cupa eile ann a shin
[3] dè thuirt thu ?
[4] rinn mi cupa eile ann a shin
[3] 'g iarraidh feadhainn dhiubh siud ?
[1] feuch dhomh aonan  
cò mheud tunna feòir 
a bh' ann ?
[3] chan eil fhios a'm  
bidh tha mi creidsinn 
[1] ceithir deug ann am bi ?
[3] sia deug no seachd deug tha mi a' creidsinn
[1] bidh na làmhan aig cuideigin gu math goirt
mus bi sinn deiseil 
a bheil thusa dol a dhèanamh haymakers a [Name]  ?
[4] ò chan eil
[1] bha mise a' faighinn putag a h-uile triop
a bha thu a' ceannach beathach air an t- sale DR
[3] dè tha an duine ud a' ciallachadh ? !
[1] an d' fhuair thu test air a' van dearg  
an do chuir thu suas fhathast e ?
[3] an seal
a fhuair sinn air a son
's e an taobh ceàrr 
a bh' ann
[1] a shìorraidh
[3] tha e thall aig [Name] Beag
tha e  dol dhan
[1] cò aig a fhuair thu sin ?
[3] M's 
chan eil cuimhne a'm
bha còir a'm a bhith air brakes òrdachadh cuideachd 
ach dhìochuimhnich mi
[2] tha coltas 
bha duine ann a shiud às na h- eileanan às a h-uile h- eilean à Leòdhas agus à tìr-mòr
[1] am faca tu an Leòdhasach ud roimhe a-bhos M ?
[3] chan fhaca mi idir an-diugh e
dè 'n duine 
a bh' ann ?
[1] duine dorcha
[3] ò
[1] dìreach an aghaidh aige gu math [?]
[3] cha chreid mi
gum faca mi idir e
[1] bhiodh e toilichte faighinn beothaichean saor
[3] mm ?
[1] bhiodh e toilichte faighinn beothaichean saor
[3] tha mi creidsinn
gu robh iad ceart cho saor shuas aige fhèin
[1] dè ? 
's dòcha 
gu robh
an do dh' fhàg thu an còrr tea a [Name] ?
[4] tha cupa eile ann a shin
[1] eh ?
[4] cupa extra
[1] ò ma-thà òlaidh mise an cupa extra
[1] nì e test eile math gu leòr
[3] tha [Name] a' ràdh
g' eil i coimhead glè mhath co-dhiubh
[1] tha e  coimhead glè mhath 
bhiodh i handy seach an càr co-dhiubh
[3] ach 'se an càr as cofhurtail
[1] 'se 
ach a thaobh beathach a chur ann no an leithid sin
[3] tha a leithid sineach ach 
ma tha trèilear beag agad air a' chàr 
chan eil thu cho dona dheth nas motha  
tha an doras a' falbh air a' chàr  
feumaidh  e a bhith air a weld-adh air 
[4] a bheil sibh ag iarraidh
[1] feuch dha d' athair tuilleadh tì
[3] no chan eil mi ag iarraidh an còrr
[4] chan eil
[1] chan eil thu ag iarraidh an còrr 
cuir ann e ma-thà a [Name]
dè mu dheidhinn [Name] ?
[4] fhuair esan
[3] feumaidh sinn falbh an ceart-uair co-dhiubh 
mus caill sinn mus caill sinn na bargainean suas a-sin 
[1] dè tha dùil agad ri a cheannach 
[3] ò mur an ceannaich sinn
[1] horse box
[3] turbo-mowers
[1] ò na ceannaich sin ge brith dè 
a nì thu
[3] ciamar ?
[1] chaidh e sin a mhilleadh cho luath 
's a thàinig e
[3] an deachaidh ?
[1] [Name] [Name] a thug an [?] dhi
[3] ò 
sin a bha ri ràdh co-dhiubh  
gun do mhill e i cho luath 
[3] ged nach milleadh
tha mi  creidsinn le a bhith 'na laighe ann a shin 
gum bi e  falbh às a chèile co-dhiubh
[4] shìorraidh
[1] dè am fuaim a bha siud ?
[2] tunnag
[1] cuag cuag
[3] feadhainn dhe na h- horse-boxes mhòr tha siud  
am fear ùr 
tha am fear sin ann 's 
ach nuair a bhiodh am fear sin sìos is suas a [Placename]
bhitheadh tu na b' fhearr as a aonais
nam faigheadh tu grant air fear ùr dhiubh
bhiodh tu ceart cho math dhe
[1] am faca tu an t- airgead 
a fhuair fear an [Name] an-dràsta
tha e air ten thousand eile fhaighinn air an son 
[3] airson am fast track aig'
[1] dè ?  
chan ann ach airson agricultural  machinery  mower 's smodal 
[3] bha dùil a'm
nach ann an siud 
a bhiodh e
[1] ann an bha
cha chreid mi
nach eil mower air ainmeachadh 
nach thuirt M
[3] cha chreid mi
nach robh ann ach equipment
[1] equipment 's dòcha a bh' ann 
[3] àidh gheibheadh e twenty-five percent dhen fast track
[1] um hmm 
[3]  dè bhiodh sin ?
tha sin smaoineachail daor
[3] bhiodh e mu forty-thousand
[1] bhà no an còrr
[3] mas e a ghearradh cuide ris
se 
tha mi  smaointinn
bhiodh [Name] e fhèin a' faighinn an ceathramh cuid dhen tractor mhòr
a tha e  faighinn dha fhèin
[1] [Name] 
[3] ò [Name] chan fhaca thu e sa phàipear
[1] ò chan fhaca
[3] Hosta Machineries 
[1] bha dùil a'm
nach robh iad a' faighinn dad air tractors a-nisd
[3] [?]
[1] feumaidh 
gu bheil iad  tòiseachadh a-rithist air
[3] tha 
ach chan eil àsan ach ga chuir sìos mar equipment
[1] tha e gu math mì-fhair
ma gheibh aon duine eile e fhios a'd
nach eil e open dhan a h-uile duine fhios agad
chan eil a's an tractor tha sineach ach rud gun rud 
[3] dè tha thu  faighinn leis ach an luaths airson falbh air an rathad mhòr 
[1] àidh ach dè math 
tha sin airson àidh
cha dèanadh iad treabhadh no rud eile an siud
[3] ò tha fhios 
gun dèanadh
[1] ò shìorraidh tha na tyres aige cho leathann
[3] cha d'reaghadh e fodha co-dhiubh
[1] Ò uill cha d'reaghadh
[3] nan slaodadh e fear dhe na trailing ploughs mhòr a tha siud às a dhèidh
[1] mmhmm
[3] ach 's dòcha an idea 
a bh' ann
gun obrachadh e an trèilear ann a sheo 
nam biodh an lòraidh air falbh fhios agad
[1]  's e  
ach dh' fheumadh tu trèilear mòr uamhasach air a shon
[3] chan e ach an trèilear a th' aca airson an lòraidh 
[1] ò dhèanadh e sineach àidh
creidsinn 
gun fhearr dhuinn feuchainn suas 
bheil thu dol suas [Name] ?
[2] àidh tha
[1] a' chailleach fhàgail a-staigh
[1] seadh a [Name] cha chuala mi
dè bha thu a’ dol a ràdh ann a shiud ?
[2] um Dad ? 
[1] seadh
[2] cò mheud um 
[5] seachdainn
[2] seachdainn
a tha ann
gus am bi sinn a’ dol gus an [Placename] ?
[1] thà dìreach ma chòig seachdainn a [Name]
[2] còig
[1] carson a tha thu a’ faighneachd ?
[2] ò chionn tha mi ag iarraidh a dhol ann 
[1] O uill glè mhath
cha bhi e fada a dhol seachad
[2] cha bhi
[1] bheil thu fhèin a’ coimhead forward ri dhol ann [Name] ?
[4] tha àidh
bidh e math
[1] dè an rud as motha
a tha thu a’ smaointinn 
a chòrdas riut
[4] snàmh
[1] snàmh an e ?
[2] am faod sinn a dhol a snàmh ‘sa mhuir
[1] uill tha e uamhasach doirbh snàmh uh air tìr 
a bharrachd air swimming pool 's ann anns a’ mhuir
a bhios daoine a’ snàmh
[4] àidh
[1] tha fhios
gun fhaod
[4] okay
[3] agus an do sgrìobh thu chun a’ phenpal agad a dh’ innseadh
gun robh sinn a’ tighinn ?
[5] sgrìobh
[3] cha do sgrìobh i air ais fhathast
an do sgrìobh ?
[5] phost thusa dhomh e no Dad dhomh e air Diluain no rudeigin
[3] agus a bheil thu fhathast a’ sgrìobhadh chun an dithis aca
[5] thà
[3] agus cha bhi ise a’ sgrìobhadh air ais
[5] uaireannan
[3] uaireannan
agus a bheil iad a’ fuireach faisg air a chèile ?
[5] chan eil fhios agam
[2] bheil [?] as a [Placename] ?
[3] o thà [?] [Name] a' sgrìobhadh dhan dàrna tè
agus bha friend dhi
thòisich i an uairsin a’ sgrìobhadh air ais gu [Name]
[2] ò right
[3] dè mu dheidhinn an triob
a bha seo [Name]
a bha thu fhèin ‘s [Name] a' dol a dhèanamh a [Placename] ? 
an robh sibh a’ bruidhinn air an diugh ?
[4] àidh
[3] ‘s an do dh’ fhaighnich esan dhe a mhàthair ?
[4] àidh tha e okay
[3] dè ?
[2] bheil thu really a’ dol a leigeil leotha ?
[3] ò chan eil fhios a'm
an cuala tusa guth mu dheidhinn an triob sa ?
[1] cha chuala
[5] cha leigeadh tu leamsa falbh
[3] cha leigeadh
[5] huh
[3] [Name] is [Name] tha iad a’ bruidhinn air a dhol air latha a [Placename] leotha fhèin
[1] bheil ?
[4] tha
[1] ò uill bheil airgead gu leòr agaibh ?
[4] thà
[5] an leigeadh tu leamsa falbh ?
[4] chan fhaod thu falbh còmhla ruinne
[3] uill leigeadh
mur am biodh na crutchichean tha sin agad
[1] ‘s cuin' a tha sibh ' dol ann ?
[4] chan eil fhios a'm Disathairne air choireigin
[3] chan eil fhios
am faigh sibh a dhèanamh tuilleadh am bliadhna
[4] ciamar ?
[3] uill tha na ferries a’ tilleadh nas tràithe
cha bhiodh ùine agaibh dhol ann nas fhaide
[4] tha fhios a'm
ach ‘s urrainn dhuinn a dhol air an Disathairne seo
[3] ò chan urrainn
[4] 's urrainn dhuinn
[5] Dad anns a’ [Placename] an e an e swimming pool a-muigh
a th’ ann ?
[1] tha mi a’ smaointinn
gur e
's e 
tha mi deimhinne
gur e
[5] 's dè cho teth
‘s a bhios e a-muigh ?
[1] tha e doirbh a ràdh
ach chanainn
gu bheil e suas ri 
aig an àm sin dhen bhliadhna ann am beagan sheachdainnean eile och bidh e ma còig air fhichead Celsius
tha sin gu math blàth fhathast
[4] chaidh sinne suas gun an English Room
far a bheil na computers
agus bha sinn a’ coimhead air an internet
[3] cò thug ann a shin sibh ?
[4] uill bha Mr [Name] ann 
agus bha na first years ann cuideachd
[1] dè ghabh thu ?
[2] turkey burger
[1] turkey burger 
an robh e math ?
[2] bha
bha e okay
[3] 's dè fhuair thu leis ?
[2] cha bhi thu a’ gabhail dad leis
[3] cha bhi thu a’ gabhail buntàta no càil 
nach bi ?
slaod a-steach do shèithear ceart faisg air a’ bhòrd 
an do dh’ ith thusa na sandwiches a’d an-diugh [Name] ?
[4] mmhmm
[3] agus ciamar a bha a’ homework
an do choimhead an tidsear ris ?
[4] cha do choimhead fhathast
[3] ‘s an robh a h-uile duine eile air na trì duilleagan a dhèanamh ?
[4] mmhmm
[3] bha ? 
‘s an d’ fhuair iad [?]
[4] uh ?
[3] an robh e doirbh ?
[1] an robh e doirbh aca ?
[4] thuirt [Name]
gun robh e [ag obair gu anmoch so [?]
[3] dè thuirt [Name] ?
[4] ach tha ise cho brainy co-dhiubh
[3] cha do shaoil ise dad dhe
[2] Dad an geàrr thu am pie agam ?
[1] carson nach gabh thu gearr thu am pie agad fhèin ?
[2] uill chan urrainn dhomh
[1] och ‘s urrainn dhut
tha thusa nad ghille mhòr a-neist a [Name]
[3] an robh d’ amhaich goirt an-diugh a [Name]
[4] mmhmm
[3] bha ?
[4] àidh
[1] an toil leat mince pies ?
[4] ‘s toil
[3] ‘s ciamar a tha an cnatan agad fhèin a [Name] ?
[2] mm rud beag nas fhearr
[3] ò a bheil ?
[2] chan fhairich mi idir e anns a [?]
[3] an robh thu a’ casadaich an-diugh ?
[2] bha
[3] dè thuirt [?] nach [?] sibh 
tha sibh uile [?] 
dè thuirt Mrs [Name] riut an-diugh ? 
[1] a [Name]
[2] o sorry
thuirt i um dìreach an aon rud
[1] ciamar a bha an cnatan a’d
an e ?
[2] uh uh 
[1] a bheil an cnatan air duine sam bith eile thall an sin a [Name] ?
[2] àidh tha e aig tòrr dhaoine
[1] a bheil
[2] àidh
‘s e bug
a tha a’ dol timcheall
[1] och na bugs grànda tha sin
[3] an robh duine dheth an-diugh ?
[2] uh cha robh
[1] [Name] ?
[2] cha robh
[1] cà robh e an dè ?
an ann aig na bales
a bha e ?
[2] cha do dh’ fhoighneachd mi idir dha
[3] ‘s dè bha sibhse a’ dèanamh
an robh gym no dad agaibh an-diugh [Name] ?
[4] mmhmm
[3] an tidsear agaibh fhèin
an e ?
[4] no gym tidsear
[3] gym tidsear 
‘s dè bha sibh a’ dèanamh ?
[4] football
[3] an e ? 
cò bhuannaich ?
[4] bha sinn dìreach a’ dèanamh ball control 
[3] ò seadh
[4] [?]
[3] mmm
[2] thachair sin do dh’ [Name]
[4] ach ‘s e làmh left hand aig [Name]
[3] agus cò bha a’ coimhead
cò na tidsearan
a bha a’ sealltainn dhuibh ?
[4] an janitor
[3] an janitor
ciamar a chaidh dhut anns an test [Name] ?
[5] cha d’ fhuair sinn idir e
[3] cha d’ fhuair sibh an test
no cha d’ fhuair sibh na results
[5] neither
[3] nach d’ fhuair ? 
carson ?
[5] dh’ fhàg Mr [Name] na sheets aig an taigh
[3] oh thì
fhios
gun robh e ag obair orra an-raoir
[1] an d’ thuirt thu
gun robh homework agad [Name] ?
[4] tha dà dhuilleag agam
so dèan mi aonan airson a-nochd agus aonan a-màireach
[3] ‘s a bheil an tè eile agad ri dhèanamh cuideachd ?
[4] chan eil 
uill thà ach airson Dihaoine
so dìreach fàgaidh mi e
[3] chan fhàg thu
[1] ‘s e [?]
[1] uill bha sin math
[3] ‘s dè mu do dheidhinn-sa a [Name]
a bheil Stamh agus Putag a’d ri leughadh an-nochd ?
[2] fhuair mi leabhar ùr
[3] bheil thu deiseil de Stamh ? 
tha ?
[1] ‘se leabhar gu math doirbh
a tha sin a [Name] 
tha mise a’ smaointinn
gu bheil e doirbh 
fhios agad an leabhar aig [Name] an oidhche roimhe ?
[3] ‘s e leabhar glè mhath
a th’ aig [Name] an-dràsda
[1] tha mi a’ smaointinn
gur e [Name] [Name]
gur e a h- uncle [Name] [Name] [Name]
an robh fhios agad-sa air sin ?
[3] uill ‘s iongantach 
mar a chuala
[1] aig cò ?
[3] cuideigin a’ bruidhinn air
[1] uill thog mi an leabhar a bha seo anns an rùm an-diugh
agus ‘s e esan
a sgrìobh an leabhar
[3] [Cairteal gu Meadhan-latha
[1] chan eil fhios a’m
dè an title
a bh’ air
[3] tha e air a bhith ann a shin bho chionn bhliadhnachan 
dè thachair an uair sin ?
[1] dh’ innis cuideigin dhen chlas
gur e uncle do [Name] [Name]
an e [Name] [Name]
a th’ aice ?
[3] se 
[2] a bheil tuilleadh beans ann ?
[3] tha 
ach gheibh mi fhìn iad a [Name]
tha iad teth
[4] am faod mise am faighinn ?
[3] mhmm
an robh an t- acras ort
ciamar a bha na veggie burgers a ghràidh ?
[5] bha iad alright
[3] tha a dhà eile ann 
an saoil an gabh thu iad
[5] cha ghabh
[3] cha ghabh [?]
[5] gabhaidh mi aon [?] eile
ach tha mi ro [?]
[1] dè an t- ainm
a bh’ air na rudan
a bh’ agad an sin [Name] ?
[5] veggie burgers
[1] bheil thu nad vegetarian fhathast ?
[5] cha robh mi riamh
[1] ò nach robh ?
[3] so fhuair mi dà leabhar dhut an-diugh [Name] às an library ann an [Placename]
[4] thanks
[3] nuair a bha mi a’ coimhead ann an section na cloinne
‘s thàinig [Name] a-nall
‘s dh’ fhoighnich mi dhi
dè mholadh i do ghille air primary seven
so tha feadhainn glè mhath
an do leugh thusa gin riamh le Joan Aitken [Name] ?
[5] mhmm
[3] tha iad sin math
nach eil
[5] leugh mi The Kitchen Warrior
[3] an e sin Joan Aitken ? 
[5] mhmm 
[3] am fear
a bh’ againn air teip ?
[5] mmhmm
[3] tha am fear sin math
[1] nì mi balgam tì
tha mi a’ smaoineachadh
[3] uill thog mi dà le Joan Aitken
ach thuirt [Name] an uair sin
gur dòcha 
gun robh feadhainn eile ann
a b’ fhearr a chòrdadh ri gillean
‘s sheall i dhomh iad 
so tha fear ann le Alan Alderburg
[4] Athelburg
[2] no Alder
a th’ ann 
[4] it’s the Giant Baby
[3] mhmm an do leugh thu The Giant Baby ?
[4] mhmm
[3] agus tha fear eile chan eil cuimhn’ a’m a-nis ò àidh mu dheidhinn fear no tè
a sgrìobh Byker Grove
‘s e
a sgrìobh an leabhar sin
[4] really ?
[3] agus man an cuimhnich mi air an toirt dhut
mas fhalbh mi
tha iad anns a’ bhaga-sgoil agam 
[4] cuin’ a dh’ fheumas iad a bhith air ais ?
[3] tha mi a’ creidsinn 
gur e trì seachdainnean
nach bi an date orra 
tha mi a' creidsinn
gun leugh thu ro dheireadh na seachdainn no dhà
[4] àidh
[3] nis nì thu do homework cho luath 
‘s a dhèanas tu sin
[4] Mum càil thu a’ dol ?
[3] uill tha sglaodh mhòr ann an toiseach
ach chan eil mi a’ dol chun an sin idir
bho tha [Name] [Name] a’ tighinn thugainn a choimhead ris an tele ris a’ choimpiutair 
ach tha an uair sin coinneamh Sradagan ann aig leth-uair an dèidh
[1] oidhche thrang [?]
[3] tha fhios agad fhèin
mas dèan thu [?] 
‘eil fhios a’d
[1] fuirichibh aig a’ bhòrd [Name]
suidh thall treiseag bheag eile
[3] siuthad suidh sìos
[4] no I know 
tha mi dìreach [?]
[3] ach ‘s fhearr dhuinn a fhàgail dhan a' weekend
oir bidh barrachd ùine againn
feumaidh e tòrr studaigeadh [Name]
[2] I’ll do it
[3] cha dèan
[1] chan eil sibh a’ dol a dh’ fhosgail sin an-dràsda idir
tha gu leòr nar claigeann an-nochd
[2] Dadaidh a bheil thu a’ dèanamh cofaidh ?
[1] chan eil
ach trobhad fhèin a-nuas
nì thu fhèin cupa deis
‘s cuiridh mise an t- uisge ann
[2] okay
[3] ‘n do chòrd iad idir riut
[5] tha iad okay
[3] an iad a b’ fhearr na bacon ?
[?] mhmm
[3] a [Name] an gabh thusa yoghurt a-nis no kiwi fruit no rudeigin
[2] ghabh mi orainsear anns an sgoil
[3] an do rùisg [Name] [Name] dhut i ?
[2] rùisg 
[1] bha siud math 
nach robh
[3] glè mhath
[1] trobhad an seo
ith aig a’ bhòrd
[1] cuin a tha a’ meeting agad an-nochd ?
dè an uair ?
[3] leth-uair an deidh seachd ‘s leth-uair an deidh ochd
ach chan eil mi a’ dol ach dhan [?]
[1] leth-uair an deidh a h- ochd 
ò bidh gu leòr an sin
tha mi a’ creidsinn
dè tha thu ag iarraidh a [Name]
[2] tha mi ag iarraidh yoghurt
[1] yoghurts ò [?] a bheil ?
[2] chan eil 
[1] ò uill tha mi sgìth
[1] seadh a [Name] cha chuala mi
dè bha thu a’ dol a ràdh ann a shiud ?
[2] um Dad ? 
[1] seadh
[2] cò mheud um 
[5] seachdainn
[2] seachdainn
a tha ann
gus am bi sinn a’ dol gus an [Placename] ?
[1] thà dìreach ma chòig seachdainn a [Name]
[2] còig
[1] carson a tha thu a’ faighneachd ?
[2] ò chionn tha mi ag iarraidh a dhol ann 
[1] O uill glè mhath
cha bhi e fada a dhol seachad
[2] cha bhi
[1] bheil thu fhèin a’ coimhead forward ri dhol ann [Name] ?
[4] tha àidh
bidh e math
[1] dè an rud as motha
a tha thu a’ smaointinn 
a chòrdas riut
[4] snàmh
[1] snàmh an e ?
[2] am faod sinn a dhol a snàmh ‘sa mhuir
[1] uill tha e uamhasach doirbh snàmh uh air tìr 
a bharrachd air swimming pool 's ann anns a’ mhuir
a bhios daoine a’ snàmh
[4] àidh
[1] tha fhios
gun fhaod
[4] okay
[3] agus an do sgrìobh thu chun a’ phenpal agad a dh’ innseadh
gun robh sinn a’ tighinn ?
[5] sgrìobh
[3] cha do sgrìobh i air ais fhathast
an do sgrìobh ?
[5] phost thusa dhomh e no Dad dhomh e air Diluain no rudeigin
[3] agus a bheil thu fhathast a’ sgrìobhadh chun an dithis aca
[5] thà
[3] agus cha bhi ise a’ sgrìobhadh air ais
[5] uaireannan
[3] uaireannan
agus a bheil iad a’ fuireach faisg air a chèile ?
[5] chan eil fhios agam
[2] bheil [?] as a [Placename] ?
[3] o thà [?] [Name] a' sgrìobhadh dhan dàrna tè
agus bha friend dhi
thòisich i an uairsin a’ sgrìobhadh air ais gu [Name]
[2] ò right
[3] dè mu dheidhinn an triob
a bha seo [Name]
a bha thu fhèin ‘s [Name] a' dol a dhèanamh a [Placename] ? 
an robh sibh a’ bruidhinn air an diugh ?
[4] àidh
[3] ‘s an do dh’ fhaighnich esan dhe a mhàthair ?
[4] àidh tha e okay
[3] dè ?
[2] bheil thu really a’ dol a leigeil leotha ?
[3] ò chan eil fhios a'm
an cuala tusa guth mu dheidhinn an triob sa ?
[1] cha chuala
[5] cha leigeadh tu leamsa falbh
[3] cha leigeadh
[5] huh
[3] [Name] is [Name] tha iad a’ bruidhinn air a dhol air latha a [Placename] leotha fhèin
[1] bheil ?
[4] tha
[1] ò uill bheil airgead gu leòr agaibh ?
[4] thà
[5] an leigeadh tu leamsa falbh ?
[4] chan fhaod thu falbh còmhla ruinne
[3] uill leigeadh
mur am biodh na crutchichean tha sin agad
[1] ‘s cuin' a tha sibh ' dol ann ?
[4] chan eil fhios a'm Disathairne air choireigin
[3] chan eil fhios
am faigh sibh a dhèanamh tuilleadh am bliadhna
[4] ciamar ?
[3] uill tha na ferries a’ tilleadh nas tràithe
cha bhiodh ùine agaibh dhol ann nas fhaide
[4] tha fhios a'm
ach ‘s urrainn dhuinn a dhol air an Disathairne seo
[3] ò chan urrainn
[4] 's urrainn dhuinn
[5] Dad anns a’ [Placename] an e an e swimming pool a-muigh
a th’ ann ?
[1] tha mi a’ smaointinn
gur e
's e 
tha mi deimhinne
gur e
[5] 's dè cho teth
‘s a bhios e a-muigh ?
[1] tha e doirbh a ràdh
ach chanainn
gu bheil e suas ri 
aig an àm sin dhen bhliadhna ann am beagan sheachdainnean eile och bidh e ma còig air fhichead Celsius
tha sin gu math blàth fhathast
[4] chaidh sinne suas gun an English Room
far a bheil na computers
agus bha sinn a’ coimhead air an internet
[3] cò thug ann a shin sibh ?
[4] uill bha Mr [Name] ann 
agus bha na first years ann cuideachd
[1] ach an aon rud
a bhiodh math aig [Name]
mur eil i ' dol a dh’ iusaigeadh uisge
se meter fhaighinn 
chan fheumadh i ach am meter
[2] ach chan e 
dh’ fheumadh really 
daoine a tha ann an holiday houses
dh’ fheumadh iad cur airson dìreach
nach eil an taigh ach occupied ceithir mìosan
dh’ fheumadh iad case a dhèanamh 
dh’ fheumadh iad a chur suas aig a' chouncil
tha an council ' dol a dh’ fheuchainn rudeigin a dhèanamh mu dheidhinn
[3] chan e an council
aig a bheil còir air uisge a-nisd [?] ach NOSWA
[2] chan eil
ach chuala iad air na naidheachdan fad an latha an-diugh 
gu bheil an council seo ' dol a dhèanamh ghearrain 
[4] nach eil feadhainn eile ma-thà a' sabaid airson full rates a chur air na holiday houses
's gun duine annta
[2] ò sè 
tha sineach
ach se taighean mòra nan daoine 
Sasannaich na Toffs na Toffs tha sineach na taighean mòra aca
's gun iad a' fuireach annta
[4] uill tha e gu math mì-choltach
gun fheumadh iad sineach a phàigheadh
's gun iad 'gan iusnachadh
[5] ciamar a dhifferentiates iad eadar na dhà ?
[2] uill se leth na prìseadh
a bha iad a' cuir air a-seo
[1] bhiodh e na bu shaoire dhut bowsair uisge fhaighinn
fhad ‘s a bhiodh tu a' fuireach anns an taigh
[5] nach e
a bhiodh stale ?
[2] dè tha thu ' ciallachadh ?
[1] uisge fresh
[1] gheibh thu sin an àite sam bith air falbh 
bidh iad ga thoirt chun nam bàtaichean 's chun a h-uile h- àite
[3] nuair a tha an t- uisge dheth [?]
[1] an aon uisge
's a tha a' dol dhan a leithid mar-thà
uill 's e main
a tha ' dol dhan ferry a tha seo
ach an àiteachan 's e tankers
a tha a' tighinn a-staigh dhan
[3] an lìonadh aig Amhainn [Name] [Name] [?]
[1] an fheadhainn
a tha a's na taighean air falbh cuideachd fhios a'd 
dhèanadh e an gnothach
mur 'eil iad ann ach cola-deug
[2] ò dìreach feumaidh sinn a dhol leis
chan eil duine glic ach [Name]
tha e a' ràdh
gu bheil na daoine seo a' cosg tuilleadh 's a chòir a dh’ airgead air na taighean aca
's tha esan a' cumail a chosgais cho beag
's tha a h-uile cosgais cho beag
tha e a' ràdh
the people over-capitalise on their houses 
chan eil dad aige ri phàigheadh
[5] chan eil duine beò a' dol a-staigh dhan taigh aige
[1] bheir e leis a h-uile sgilinn
a th' ann
[3] exactly
[2] uill sin am point aige
[5] 's e cho cruaidh mu dheidhinn a h-uile sian riamh
[2] sin agad am point aige ge-tà
[1] dè ?
[2] sin am point
a th' aige
[1] eh ? dè 'm point tha sineach ?
[2] och dìreach gu bheil e airson airgead fhaicinn a' fàs
[1] chan fhaic esan e
[2] tha e ga fhaicinn a' fàs
[5] chan e 
ach chan eil esan a' faicinn
chan eil duine beò a' suidhe air toll an dorais aca
's chan eil duine saoghalta a' cur dragh orra 
's tha e mòr gu leòr dhaibhsan
[2] tha iad cho toilichte 's a ghabhas
[1] dè
[5] tha e mòr gu leòr dhaibhsan
[1] tha e cho math dha a chosg
[2] chan eil cus cofhurt aca
[5] bidh e blàth gu leòr aca gu dearbha
ach chan eil cus 
bidh na appliances 's na rudan sin uileag aige
[1] tha mi cinnteach 
dh’ fhaodadh e bhith gu math comhfhurtail dhe
[5] ach bidh e comhfhurtail tha mi cinnteach 
gu math bare
[1] hovel uabhasach
[5] ist 
chan e 
[2] och chan e hovel
a th' ann idir
ò chan e gu dearbha
bidh a h-uile sian dìreach
bidh àidh cho particular
[5] ò chan e hovel
a tha sin idir
bidh e spotless
bidh e absolutely spotless
tha e cianail fhèin particular mun àite eadhon àite an èisg ann 
chan eil a leithid ann àite sam bith cho glan ris
[1] thà
nuair a choimheadas tusa air an àite
'sa bheil thu a' fuireach
agus leabaidh os do chionn shuas ann a: mar gum biodh box bed
chan eil sin uabhasach math ann an
[5] dè leabaidh os do chionn ?
[1] leabaidh os do chionn
nach e sin an leabaidh aca ?
[5] air a’ lobhta aige ?
a Shìorraidh nach ann an sin
a bhiodh a h-uile duine a' cadal shuas an staighre
[1] a Shìorraidh a [Name] tha e fosgailte 
's chì thu
[2] nach eil dà cheann a's an taigh ge-tà [Name]
[1] siud
far a bheil iad
[5] that doesn't matter [Name] 
ma tha an t- àite glan
[2] dè tha 'sa rùm ?
nach eil dà rùm aca a bharrachd air sin ma-thà ?
tha dà cheann ann agus am pòirdse
tha an cidsin 's a' bhath-room a-muigh
[1] tha am pòirdse dìreach mar gum biodh an cidsin 's an toilet ann 
's tha walk-in
[2] tha an cidsin ann 
[1] uill an cidsin
's tha e shuas ann an leaba shuas dìreach os cionn na lobhta
[2] 's dè tha shìos gu h- ìosal a's an rùm sin ?
[1] cidsin
[2] anns a’ chidsin
os cionn na cidsin tha leaban ann
[1] chan eil e shuas a-staigh ann 
ach dìreach gu bheil an leabaidh shuas
[2] os cionn na cidsin tha leaban ann
[1] 'sann
[2] ò I see
[1] tha thu 'na do shuidhe
[5] tha
bidh half loft ann 
[1] tha thu ' dol a-staigh ' dol a-staigh
chan eil ach dìreach bòrd mar sin square mòr de bhòrd ann 
's tha thu dìreach a' suidhe aig a’ bhòrd
mar a thèid thu a-staigh ann
chan eil an còrr space ann 
tha an uair sin na rudan sin uileag shuas
[2] [Name] 'eil thu fhèin a' gabhail tea ?
[5] ach bidh rùm aig ceann shìos an taighe
[1] thà
ach siud 
far 'eil àsan
[5] bidh seating room aca aig ceann shìos an taighe
[1] chan eil [?] sam bith aca co-dhiubh
[5] bidh iad a' cadal
bidh iad a' suidhe aig ceann shìos an taighe 
[1] bidh e math gu leòr do dhuine
a thigeadh dhachaidh airson holiday airson cola-deug
[2] uill chosg iad gu leòr air a' ghreenhouse co-dhiubh so
[1] ò chosg ach uh
[5] ach a Thì tha an duine a' cur seachad a shaoghail 'sa bhùthaidh co-dhiubh anmoch air an oidhche 's tràth 'sa mhadainn
tha e 'ga spreadhadh [?]
[1] tha e air an gàradh tha siud a thogail
[2] tha e snog
[5] cò bha cuide ris
bha cuideigin cuide ris aona latha
[2] ach cha robh duine ach e fhèin
[1] cha robh ann ach an gille aig 
[5] bha cuideigin ann co-dhiubh
bha dà
bha dithis ann is oillsginean orains ann
[1] an e an gille aig [Name]
a bhiodh ann 
[5] dè ?
[1] nach eil e ag obair cuide ris
[5] [Name] [Name]
ach chan eil fhios a'm
an e ?
[3] [Name] [Name]
[1] och 's è
[5] ach cuideigin a's a’ bhùthaidh co-dhiubh
nuair a bha esan a-muigh ag obair air siud
[2] tha [Name] a' togail balla shuas aig stòr a' Chàrnain taobh a' rathaid mhòir cianail faisg air a' rathad dìreach aig druim a' rathaid
[5] carson a tha iad ga thogail ann a shin ?
[2] 'se boundary fence perimeter wall
[5] ò àidh aig a’ stòr fhèin
[2] feumaidh
gur e pàirt dhen a' scheme ann an [Placename] 'l fhios 'ad
bidh e mar phàirt de ghnothach a' rathaid shuas ann a shin
[4] township development
an e no rudeigin ?
[1] air neo aig gnothach a' rathaid fhèin
[2] gnothach a' rathaid
a bhios ann 
tha mi cinnteach 
[5] 's an e 
dè seòrsa balla
an e na ballaichean beaga [?] clachan beaga flat
mar a th' aig a’ chladh
no an e na clachan mòra
mar a tha
[2] bhiodh e car coltach ris a sineach a - rèir a’ chlach
a tha aca dìreach dè clach
a gheibh iad
tha e doirbh clach fhaighinn
[1] ach tha e snog an cladh shuas aig [Placename]
[5] thà
nach iongantach na clachan
a th' ann na clachan beaga flat air choireigin
[2] mur h- eil na clachan mòra tha siud ann 
ach tha cladh [Placename] a cheart cho snog ann a shin
[1] thà
uill chan eil an coltas air cho math
[5] chan fhaic thu e ge-tà
chan fhaic thu cho math e
[2] dùil a'm
gur iad
a bha 'ga dhèanamh
[3] [?] na taighean
a leag iad dìreach
[1] 's iad
ach bha iad a' fàs
[2] gann de chlach
[1] chan e 
ach tha iad a' fàs cus nas fhearr air [?] am pìos a tha sineach
cha robh iad ach ag ionnsachadh an uair ud
nuair a rinn iad am pìos a bha sineach
[3] bhà agus a’ chlach fhèin
taigh [Placename] taigh [Name] a bha sin
[4] chunnaic sinn am video an taobh sin shuas sa Chàrnaich ann a shin mi fhèin is [Name]
[2] dè 'm video
[4] video
a rinn cuideigin
a bha shuas an sin o chionn fada [?]
[2] càite ?
[4] bird-watcher am [Placename] an tè Beyond the Tangled Shore
[2] ò an tè sin àidh àidh
[Name] [Name] is cao mart a' breith
[4] [?] bha iad a' roiseadh
[2] àidh mart a' breith àidh
[4] cha robh mart a' breith ann idir
bha [Name] [Name] [Name] [Name] [Name] an sin a' roiseadh tighinn a-nuas leis a’ chrodh 's dhan t- sale aig a’ Chlachan [?]
[2] àidh 
[5] àidh 
[1] obh obh na bha a bheathaichean a' tighinn a-nall an uair sin a's a’ sgìr' shuas dròbhannan
[2] 's ann 
a bha an dròbh a' dol a-mach o [Placename] air an oidhche ma-thà
[1] bhiodh
[5] beathaichean bochda
[4] tha cuimhne a'm air an oidhche
a bha sinn fhèin a' dol a-mach leotha 
's bha còrr 's trì cheud 'san dròbh 
[5] ò thalla
[2] ach tha mi cinnteach
gu bheil iad sin a' falbh fhathast dìreach
[5] chan eil duine 'gan draibheadh a-nisd
[3] uill chan eil na beathaichean ann
[2] 's a' cheart uidhir gan tilleadh dhachaigh tha mi cinnteach cuideachd
[5] seo na beathaichean a bha sineach
bhiodh iad
tòrr a chaidh a choiseachd dha [Placename]
[2] bhà 's a [Placename]
[5] mòran a' coiseachd do [Placename] a h-uile latha
[2] bha 's a [Placename]
[5] nach e 
a bha cianail trom air na beathaichean truagh
[3] Dhia nach robh iad a' coiseachd gu [Placename] ron sin a' dròbhadh 's a' stopadh
[5] uill bhiodh latha restadh air an oidhche tha mi cinnteach 
[2] ach bhiodh iad air an toir fairis feadhainn dhiubh
[1] ach 'na dhèidh sin fhios agad 
beathach ann an gearraidh no ann an àite fosgailte thig e astar mòr air an latha
[2] thèid
ach tha iad cho stressed ge-tà ' coiseachd mar siud fhios agad 'gan draibheadh
[5] àidh 's air a’ rathad mhòr cuideachd
[2] tha thu fhèin a' coiseachd fada gu leòr fad a' latha
nam biodh cuideigin as do dhèidh is 'ga do dhraibheadh fhios agad 
[3] is a' snàmh a-null aig [Placename] is a' coiseachd sìos a [Placename]
[5] àidh tha e cianail a's na a' dìreadh nam beanntan uamhasach a bha sin
[2] uill tha stòiridh ann ma-thà mu dheidhinn fear ma-thà à [Placename]
agus cheannaich e
dh’ fhalbh e le beathach no dhà à [Placename]
's [?] thug e leis fear no dhà eile à [Placename]
agus dh’ fhalbh e às a-sin
's chaidh e a-null dhan [Placename]
's ràinig e [Placename]
is cha do chòrd a’ phrìs ris
's chùm e air gu [Placename]
[5] obh obh 
[2] cha do reic e iad
gun an d’ ràinig e [Placename]
[1] tha fhios
gum biodh iad air am fàs caol
[2] uill bha e a' falbh mun bhliadhna 'l fhios agad 
sin
mar a bha iad a' dèanamh
bha iad ag obair fhios agad 
cha robh iad idir a' gabhail straight dhan an àite
bhiodh iad ag obair 's a' faighinn feurach [?] an siud 's an seo
bhiodh iad a' cruibhleadh a' chruidh
bhiodh iad a' cruibhleadh a' chruidh
[3] a bheil thu trang an-dràsda [Name] ?
[5] tha na folios agam
[3] folios
[5] ciamar a chaidh dhut ?
[6] tha mi deiseil dhen leabhar co-dhiubh dìreach Gàidhlig
[5] ag obair air Gàidhlig àidh
[3] ùine mhòr agaibh am bliadhna co-dhiubh
mas e an toiseach 
[2] sixteenth
[5] meadhan May
[4] bha an làn gu math mòr air na lathaichean
[2] tràigh mhòr mhòr mhòr ann an-dè [?] air a’ chladach an-dè
bha e cianail
[1] àidh bidh tràinnean mòr' an-dràsda
[2] obh cha robh uisge 'sa chladach
tha e cianail shìos ann a shiud [?]
[4] [?]
[1] ò tha 
agus nam biodh
[2] chan eil dad an [Placename] ach loch air a’ mhachaire
tha e dìreach mar aon loch ann a shiud
[1] nam biodh fìor ghèilichean dona dona air a bhith ann 
chan eil fhios 
cò ris a bhiodh e coltach
[5] chunna mi tòrr chaoraich bàite sa rubha shuas aig ceann na drochaid
[2] cò an drochaid ?
[5] an drochaid mhòr ri taobh [Placename]
[2] feumaidh
gun robh iad air na h- eileanan
[6] nuair a bha sinn a' dol suas dhan sgoil
bha tòrr dhiubh a-mach air eilean
[5] ò àidh bha seo ann a chionn lathaichean
's ann le [Name] [Name] Bhig [Name]
a bhiodh iad
[5] cò bha cuide ris
bha cuideigin cuide ris aona latha
[2] ach cha robh duine ach e fhèin
[1] cha robh ann ach an gille aig 
[5] bha cuideigin ann co-dhiubh
bha dà
bha dithis ann is oillsginean orains ann
[1] an e an gille aig [Name]
a bhiodh ann 
[5] dè ?
[1] nach eil e ag obair cuide ris
[5] [Name] [Name]
ach chan eil fhios a'm
an e ?
[3] [Name] [Name]
[1] och 's è
[5] ach cuideigin a's a’ bhùthaidh co-dhiubh
nuair a bha esan a-muigh ag obair air siud
[2] tha [Name] a' togail balla shuas aig stòr a' Chàrnain taobh a' rathaid mhòir cianail faisg air a' rathad dìreach aig druim a' rathaid
[5] carson a tha iad ga thogail ann a shin ?
[2] 'se boundary fence perimeter wall
[5] ò àidh aig a’ stòr fhèin
[2] feumaidh
gur e pàirt dhen a' scheme ann an [Placename] 'l fhios 'ad
bidh e mar phàirt de ghnothach a' rathaid shuas ann a shin
[4] township development
an e no rudeigin ?
[1] air neo aig gnothach a' rathaid fhèin
[2] gnothach a' rathaid
a bhios ann 
tha mi cinnteach 
[5] 's an e 
dè seòrsa balla
an e na ballaichean beaga [?] clachan beaga flat
mar a th' aig a’ chladh
no an e na clachan mòra
mar a tha
[2] bhiodh e car coltach ris a sineach a - rèir a’ chlach
a tha aca dìreach dè clach
a gheibh iad
tha e doirbh clach fhaighinn
[1] ach tha e snog an cladh shuas aig [Placename]
[5] thà
nach iongantach na clachan
a th' ann na clachan beaga flat air choireigin
[2] mur h- eil na clachan mòra tha siud ann 
ach tha cladh [Placename] a cheart cho snog ann a shin
[1] thà
uill chan eil an coltas air cho math
[5] chan fhaic thu e ge-tà
chan fhaic thu cho math e
[2] dùil a'm
gur iad
a bha 'ga dhèanamh
[3] [?] na taighean
a leag iad dìreach
[1] 's iad
ach bha iad a' fàs
[2] gann de chlach
[1] chan e 
ach tha iad a' fàs cus nas fhearr air [?] am pìos a tha sineach
cha robh iad ach ag ionnsachadh an uair ud
nuair a rinn iad am pìos a bha sineach
[3] bhà agus a’ chlach fhèin
taigh [Placename] taigh [Name] a bha sin
[4] chunnaic sinn am video an taobh sin shuas sa Chàrnaich ann a shin mi fhèin is [Name]
[2] dè 'm video
[4] video
a rinn cuideigin
a bha shuas an sin o chionn fada [?]
[2] càite ?
[4] bird-watcher am [Placename] an tè Beyond the Tangled Shore
[2] ò an tè sin àidh àidh
[Name] [Name] is cao mart a' breith
[4] [?] bha iad a' roiseadh
[2] àidh mart a' breith àidh
[4] cha robh mart a' breith ann idir
bha [Name] [Name] [Name] [Name] [Name] an sin a' roiseadh tighinn a-nuas leis a’ chrodh 's dhan t- sale aig a’ Chlachan [?]
[2] àidh 
[5] àidh 
[1] obh obh na bha a bheathaichean a' tighinn a-nall an uair sin a's a’ sgìr' shuas dròbhannan
[2] 's ann 
a bha an dròbh a' dol a-mach o [Placename] air an oidhche ma-thà
[1] bhiodh
[5] beathaichean bochda
[4] tha cuimhne a'm air an oidhche
a bha sinn fhèin a' dol a-mach leotha 
's bha còrr 's trì cheud 'san dròbh 
[5] ò thalla
[2] ach tha mi cinnteach
gu bheil iad sin a' falbh fhathast dìreach
[5] chan eil duine 'gan draibheadh a-nisd
[3] uill chan eil na beathaichean ann
[2] 's a' cheart uidhir gan tilleadh dhachaigh tha mi cinnteach cuideachd
[5] seo na beathaichean a bha sineach
bhiodh iad
tòrr a chaidh a choiseachd dha [Placename]
[2] bhà 's a [Placename]
[5] mòran a' coiseachd do [Placename] a h-uile latha
[2] bha 's a [Placename]
[5] nach e 
a bha cianail trom air na beathaichean truagh
[3] Dhia nach robh iad a' coiseachd gu [Placename] ron sin a' dròbhadh 's a' stopadh
[5] uill bhiodh latha restadh air an oidhche tha mi cinnteach 
[2] ach bhiodh iad air an toir fairis feadhainn dhiubh
[1] ach 'na dhèidh sin fhios agad 
beathach ann an gearraidh no ann an àite fosgailte thig e astar mòr air an latha
[2] thèid
ach tha iad cho stressed ge-tà ' coiseachd mar siud fhios agad 'gan draibheadh
[5] àidh 's air a’ rathad mhòr cuideachd
[2] tha thu fhèin a' coiseachd fada gu leòr fad a' latha
nam biodh cuideigin as do dhèidh is 'ga do dhraibheadh fhios agad 
[3] is a' snàmh a-null aig [Placename] is a' coiseachd sìos a [Placename]
[5] àidh tha e cianail a's na a' dìreadh nam beanntan uamhasach a bha sin
[2] uill tha stòiridh ann ma-thà mu dheidhinn fear ma-thà à [Placename]
agus cheannaich e
dh’ fhalbh e le beathach no dhà à [Placename]
's [?] thug e leis fear no dhà eile à [Placename]
agus dh’ fhalbh e às a-sin
's chaidh e a-null dhan [Placename]
's ràinig e [Placename]
is cha do chòrd a’ phrìs ris
's chùm e air gu [Placename]
[5] obh obh 
[2] cha do reic e iad
gun an d’ ràinig e [Placename]
[1] tha fhios
gum biodh iad air am fàs caol
[2] uill bha e a' falbh mun bhliadhna 'l fhios agad 
sin
mar a bha iad a' dèanamh
bha iad ag obair fhios agad 
cha robh iad idir a' gabhail straight dhan an àite
bhiodh iad ag obair 's a' faighinn feurach [?] an siud 's an seo
bhiodh iad a' cruibhleadh a' chruidh
bhiodh iad a' cruibhleadh a' chruidh
[3] a bheil thu trang an-dràsda [Name] ?
[5] tha na folios agam
[3] folios
[5] ciamar a chaidh dhut ?
[6] tha mi deiseil dhen leabhar co-dhiubh dìreach Gàidhlig
[5] ag obair air Gàidhlig àidh
[3] ùine mhòr agaibh am bliadhna co-dhiubh
mas e an toiseach 
[2] sixteenth
[5] meadhan May
[4] bha an làn gu math mòr air na lathaichean
[2] tràigh mhòr mhòr mhòr ann an-dè [?] air a’ chladach an-dè
bha e cianail
[1] àidh bidh tràinnean mòr' an-dràsda
[2] obh cha robh uisge 'sa chladach
tha e cianail shìos ann a shiud [?]
[4] [?]
[1] ò tha 
agus nam biodh
[2] chan eil dad an [Placename] ach loch air a’ mhachaire
tha e dìreach mar aon loch ann a shiud
[1] nam biodh fìor ghèilichean dona dona air a bhith ann 
chan eil fhios 
cò ris a bhiodh e coltach
[5] chunna mi tòrr chaoraich bàite sa rubha shuas aig ceann na drochaid
[2] cò an drochaid ?
[5] an drochaid mhòr ri taobh [Placename]
[2] feumaidh
gun robh iad air na h- eileanan
[6] nuair a bha sinn a' dol suas dhan sgoil
bha tòrr dhiubh a-mach air eilean
[5] ò àidh bha seo ann a chionn lathaichean
's ann le [Name] [Name] Bhig [Name]
a bhiodh iad
[5] cò bha cuide ris
bha cuideigin cuide ris aona latha
[2] ach cha robh duine ach e fhèin
[1] cha robh ann ach an gille aig 
[5] bha cuideigin ann co-dhiubh
bha dà
bha dithis ann is oillsginean orains ann
[1] an e an gille aig [Name]
a bhiodh ann 
[5] dè ?
[1] nach eil e ag obair cuide ris
[5] [Name] [Name]
ach chan eil fhios a'm
an e ?
[3] [Name] [Name]
[1] och 's è
[5] ach cuideigin a's a’ bhùthaidh co-dhiubh
nuair a bha esan a-muigh ag obair air siud
[2] tha [Name] a' togail balla shuas aig stòr a' Chàrnain taobh a' rathaid mhòir cianail faisg air a' rathad dìreach aig druim a' rathaid
[5] carson a tha iad ga thogail ann a shin ?
[2] 'se boundary fence perimeter wall
[5] ò àidh aig a’ stòr fhèin
[2] feumaidh
gur e pàirt dhen a' scheme ann an [Placename] 'l fhios 'ad
bidh e mar phàirt de ghnothach a' rathaid shuas ann a shin
[4] township development
an e no rudeigin ?
[1] air neo aig gnothach a' rathaid fhèin
[2] gnothach a' rathaid
a bhios ann 
tha mi cinnteach 
[5] 's an e 
dè seòrsa balla
an e na ballaichean beaga [?] clachan beaga flat
mar a th' aig a’ chladh
no an e na clachan mòra
mar a tha
[2] bhiodh e car coltach ris a sineach a - rèir a’ chlach
a tha aca dìreach dè clach
a gheibh iad
tha e doirbh clach fhaighinn
[1] ach tha e snog an cladh shuas aig [Placename]
[5] thà
nach iongantach na clachan
a th' ann na clachan beaga flat air choireigin
[2] mur h- eil na clachan mòra tha siud ann 
ach tha cladh [Placename] a cheart cho snog ann a shin
[1] thà
uill chan eil an coltas air cho math
[5] chan fhaic thu e ge-tà
chan fhaic thu cho math e
[2] dùil a'm
gur iad
a bha 'ga dhèanamh
[3] [?] na taighean
a leag iad dìreach
[1] 's iad
ach bha iad a' fàs
[2] gann de chlach
[1] chan e 
ach tha iad a' fàs cus nas fhearr air [?] am pìos a tha sineach
cha robh iad ach ag ionnsachadh an uair ud
nuair a rinn iad am pìos a bha sineach
[3] bhà agus a’ chlach fhèin
taigh [Placename] taigh [Name] a bha sin
[4] chunnaic sinn am video an taobh sin shuas sa Chàrnaich ann a shin mi fhèin is [Name]
[2] dè 'm video
[4] video
a rinn cuideigin
a bha shuas an sin o chionn fada [?]
[2] càite ?
[4] bird-watcher am [Placename] an tè Beyond the Tangled Shore
[2] ò an tè sin àidh àidh
[Name] [Name] is cao mart a' breith
[4] [?] bha iad a' roiseadh
[2] àidh mart a' breith àidh
[4] cha robh mart a' breith ann idir
bha [Name] [Name] [Name] [Name] [Name] an sin a' roiseadh tighinn a-nuas leis a’ chrodh 's dhan t- sale aig a’ Chlachan [?]
[2] àidh 
[5] àidh 
[1] obh obh na bha a bheathaichean a' tighinn a-nall an uair sin a's a’ sgìr' shuas dròbhannan
[2] 's ann 
a bha an dròbh a' dol a-mach o [Placename] air an oidhche ma-thà
[1] bhiodh
[5] beathaichean bochda
[4] tha cuimhne a'm air an oidhche
a bha sinn fhèin a' dol a-mach leotha 
's bha còrr 's trì cheud 'san dròbh 
[5] ò thalla
[2] ach tha mi cinnteach
gu bheil iad sin a' falbh fhathast dìreach
[5] chan eil duine 'gan draibheadh a-nisd
[3] uill chan eil na beathaichean ann
[2] 's a' cheart uidhir gan tilleadh dhachaigh tha mi cinnteach cuideachd
[5] seo na beathaichean a bha sineach
bhiodh iad
tòrr a chaidh a choiseachd dha [Placename]
[2] bhà 's a [Placename]
[5] mòran a' coiseachd do [Placename] a h-uile latha
[2] bha 's a [Placename]
[5] nach e 
a bha cianail trom air na beathaichean truagh
[3] Dhia nach robh iad a' coiseachd gu [Placename] ron sin a' dròbhadh 's a' stopadh
[5] uill bhiodh latha restadh air an oidhche tha mi cinnteach 
[2] ach bhiodh iad air an toir fairis feadhainn dhiubh
[1] ach 'na dhèidh sin fhios agad 
beathach ann an gearraidh no ann an àite fosgailte thig e astar mòr air an latha
[2] thèid
ach tha iad cho stressed ge-tà ' coiseachd mar siud fhios agad 'gan draibheadh
[5] àidh 's air a’ rathad mhòr cuideachd
[2] tha thu fhèin a' coiseachd fada gu leòr fad a' latha
nam biodh cuideigin as do dhèidh is 'ga do dhraibheadh fhios agad 
[3] is a' snàmh a-null aig [Placename] is a' coiseachd sìos a [Placename]
[5] àidh tha e cianail a's na a' dìreadh nam beanntan uamhasach a bha sin
[2] uill tha stòiridh ann ma-thà mu dheidhinn fear ma-thà à [Placename]
agus cheannaich e
dh’ fhalbh e le beathach no dhà à [Placename]
's [?] thug e leis fear no dhà eile à [Placename]
agus dh’ fhalbh e às a-sin
's chaidh e a-null dhan [Placename]
's ràinig e [Placename]
is cha do chòrd a’ phrìs ris
's chùm e air gu [Placename]
[5] obh obh 
[2] cha do reic e iad
gun an d’ ràinig e [Placename]
[1] tha fhios
gum biodh iad air am fàs caol
[2] uill bha e a' falbh mun bhliadhna 'l fhios agad 
sin
mar a bha iad a' dèanamh
bha iad ag obair fhios agad 
cha robh iad idir a' gabhail straight dhan an àite
bhiodh iad ag obair 's a' faighinn feurach [?] an siud 's an seo
bhiodh iad a' cruibhleadh a' chruidh
bhiodh iad a' cruibhleadh a' chruidh
[3] a bheil thu trang an-dràsda [Name] ?
[5] tha na folios agam
[3] folios
[5] ciamar a chaidh dhut ?
[6] tha mi deiseil dhen leabhar co-dhiubh dìreach Gàidhlig
[5] ag obair air Gàidhlig àidh
[3] ùine mhòr agaibh am bliadhna co-dhiubh
mas e an toiseach 
[2] sixteenth
[5] meadhan May
[4] bha an làn gu math mòr air na lathaichean
[2] tràigh mhòr mhòr mhòr ann an-dè [?] air a’ chladach an-dè
bha e cianail
[1] àidh bidh tràinnean mòr' an-dràsda
[2] obh cha robh uisge 'sa chladach
tha e cianail shìos ann a shiud [?]
[4] [?]
[1] ò tha 
agus nam biodh
[2] chan eil dad an [Placename] ach loch air a’ mhachaire
tha e dìreach mar aon loch ann a shiud
[1] nam biodh fìor ghèilichean dona dona air a bhith ann 
chan eil fhios 
cò ris a bhiodh e coltach
[5] chunna mi tòrr chaoraich bàite sa rubha shuas aig ceann na drochaid
[2] cò an drochaid ?
[5] an drochaid mhòr ri taobh [Placename]
[2] feumaidh
gun robh iad air na h- eileanan
[6] nuair a bha sinn a' dol suas dhan sgoil
bha tòrr dhiubh a-mach air eilean
[5] ò àidh bha seo ann a chionn lathaichean
's ann le [Name] [Name] Bhig [Name]
a bhiodh iad
[2] ach tòrr dhe na h- àiteachan sin agad bhiodh iad mar sin co-dhiubh
[5] iomallach
[1] cha chreid mi
nach e clann [Name] [Name] fhèin a b' fhearr dhiubh a thaobh a bhith staigh uill tòrr dhiubh co-dhiubh
[4] cuin' a chaidh [Placename] a bhristeadh suas ?
dè a’ bhliadhna 
a bh' ann ?
chan eil cho fada a bheil idir ann
[1] ach bha e dùint' uaireigin suas a sineach
fhios agad
far a bheil an làn a' tighinn a-staigh gu taigh [Name] Bhàin
bha gàradh mòr shìos 'sa chladach
[4] truinnse
[2] truinnse 
a bhiodh ann
tha mi cinnteach
[1] bha e air a dhùnadh
bha iad eadhon ag àiteach
far an robh
[4] ò tha mi ' creidsinn
bha e uaireigin aig [Placename] e fhèin
[1] bhiodh e dùinte
[2] feumaidh
gun robh an aon rud air chùl an taighe ann a sheothach
tha feadan ann 
fhios agad an gàrradh a bha siudach fhios agad tarsainn ann a shiud fhios agad tha feadan ann
bhiodh iad dùinte
[4] dè an gàrradh ?
[2] shìos air chùl an taighe ann a sheo na h- àiteachan sin uileag 
tha mi cinnteach
bho chionn uaireigin bhiodh iad dùinte suas
[4] truinnse na Càrnaich 
an ann ?
[2] sheadh
[4] ò tha cuimhn' a'm fhèin air na truinnsichean sin a bhith suas cuideachd
[2] thà 
tòrr dhe na h- àiteachan tha sin bhiodh truinnse ann
[4] truinnse [Name] [?] bha e fhèin ga cumail suas
[2] bhà
bhiodh [Name] againn fhèin tha cuimhne a'm e a bhith ag innse
nuair a bha sinn thall
an turas mu dheireadh a bha mi thall an [Placename] ag innse dhuinn mu dheidhinn na truinnse
mar a bhiodh iad ga dèanamh suas 's a h-uile làn mòr a' falbh leatha 's 
[5] cà robh tè na Càrnaich
[2] thall aig [Placename]
man tuirt iad
[4] agus tè eile aig [Placename]
[2] [Placename] ann a shiud fhios agad
thall air chùl eadar an dà chnoc tha siud thall fhios agad
's tha balla mòr leathann ann 
's tha feadan ann
[4] 's bha tè eile shìos dìreach air chùl an taighe ann a shiud
[2] bhà
bhà
[1] ach mar a bha teaghlaichean mòr' ann 
's iad ag èirigh suas
bha man-power uamhasach a's na taighean
[2] och uill dh’ fheumadh iad
thoireadh bha a h-uile torc ri àiteach
tha mi a' creidsinn
[1] bhà 
ach mar a bha an uiread agaibh fhios agad ma choinneamh 
cha robh e cho doirbh
[5] doirbh an obair
ach 's e a-mach air am beathachadh dìreach
[1] ò bhà
sin agad fhèin an aon rud a
[2] nuair a chì thu na gàraidhean cloicheadh fhèin
na bha iad a' togail dhiubh
thig an latha
chan eil iad a' dèanadh siud an-diugh 
[4] ach bha [Name] [Name] ag ràdh
nuair a bha iad fhèin air taobh an ear [Placename] shuas a sineach
nuair a bha e òg
bha e ag ràdh
gum biodh an t- uamhas buntàta aca 's aig a h-uile duine
[2] sin aig a h-uile duine
[4] 's bha iad a' toir a’ bhuntàta do dh’ iasgairean [Placename] fhios agad
's bhiodh an sineach parafin thuca na àite 
[5] chuala mi [Name] a' ràdh
nuair a bha iad a' tighinn a athair
nuair a bha iad ' tighinn a-staigh ann a shin gu [Placename]
tha an taigh aig [Name] feumaidh
a bha shuas
chaidh e suas chun a' rathaid
gum faigheadh e [?] a cheann shuas
's thuirt e 
bhiodh e a' bruidhinn air
nuair a thigeadh iad air tìr
bha e a' toir rudan thuc' iasg is rudan
's gum faigheadh iad dhe tì is uighean is rudan [?] 
[4] 's [Name] [Name]
bhiodh [Name] [Name] an còmhnaidh a' bruidhinn air an àite a bha sin 
bha cousins aca fhèin shuas
[2] bhà 
uill na Monacaich sin bha iad càirdeach do [Name]
tha mi a' smaointinn ma dh’ fhaoidte
nach robh ?
[2] an robh ? àidh ?
[5] 's e [Name]
a chaidh a chur
a bhiodh ann a shin ge-tà
[2] bha taobh air choireigin orra-san à [Placename]
nach robh
tha mi a' smaointinn
nach biodh cuideigin a' tighinn a choimhead orra à [Placename]
tha mi a' smaointinn
no an e an duine aig [Name]
a bh' ann 
a bha cuideigin aice
an duine aig [Name]
a bh' ann
nach ann à [Placename]
a bha a chuideachd
tha mi a' smaointinn
gur e sin
a bh' ann
a-mach a rathad an dump
an e ?
[4] feumaidh
gur ann
[1] dè ? 
[1] nach do rinn iad an aon rud oirnne an council a bhith ' gealltainn
nach cuireadh iad charge air son an sewer a bha siud
nuair a bha iad ga thogail 's an ath rud 
a-nuas a thàinig NOSWA a-staigh
's bhuail iad air na rates
[2] na sewer rates
[1] co-dhiubh tha thu join-adh
gus nach eil
[5] dè chuir iad air
[1] och tha e brùideil co-dhiubh
[2] nach eil e còrr 's ceud not ?
tha e a' sìor-dhol suas
[4] rud a th' agamsa
chan eil còir aca charge-adh air co-dhiubh
chan eil ann ach outside tank
tha còir a’d air aon tank fhaighinn
[1] 's e tha siud ach an trough ge-tà
[4] ach chan eil trough idir againne
[2] uill chan eil còir agads’ a phàigheadh idir ann ma-tha
cha leig thusa leas a phàigheadh ma-tha
feumaidh tu a chantail riutha
[1] ‘son a’ beagan a thathar ag use-agadh a dh’ uisge
[4] faodaidh an hose a bhith an àite sam bith
[1] uill faodaidh tu aona tap a bhith agad co-dhiubh ma-tha
[4] cha mhòr
nach biodh tu cho math toll a dhèanamh leis an digger 's fear dhe na windmills bheag tha siud a chur air pump ga phump-adh [?] 
[2] chan eil fhios a'm
carson nach eil daoine a' dèanamh nan rudan sin 
[3] ach really a' coimhead air can air ceud not an-dràsda 's ceud not an ath-bhliadhna b' fhasa dhut hose a ruith à fear dhe na lochan
[1] b’ fhasa àidh
[4] uill bha ceithir againn
bha iad ceithir cheud nòt
's gun iad gan use-agadh ach treiseag bheag am meadhan an t- samhraidh
[5] ach gu math tric chan eil uisge ri fhaighinn an uair sin ge-tà faisg ort
[4] airson mìos no rudeigin
[2] ach cà 'm faigheadh tu an t- uisge [?] 
chan fhaigh thu uisge
[1] an rathad mòr cianail seo a tha iad a' togail an [Placename] an-dràsda
tha coinneamh agam a-màireach mu dheidhinn
tha iad a-neist a' dèanamh a-mach
nach eil uisge gu leòr idir ‘son na mains aca a's na [Placename] airson cope-adh leis
is feumaidh iad a-neist desalination plant mhòr a chur a-staigh airson uisge na maradh a dhe-salt-adh
[2] ‘son a' factaraidh
[3] dè ‘m factaraidh a tha an seo
[1] factaraidh mhòr mhòr chianail a' dol suas
bidh suas ri seachd no h- ochd a mhuilleanan
[4] tha fhios
[?] nòtaichean a’ chomhairle a' dol
[1] ò ach feumaidh iad uisge cianail ge-tà
l’ fhios a’d tha am processing
[3] tha
ò bhiodh sin simple gu leòr gu h- àraid a dh’ fhàs èisg fhios agad uisge na maradh fhèin fhios agad
[1] feumaidh iad a dhe-salin-adh
[3] ò feumaidh feumaidh ach
[2] feumaidh e a bhith glan
[3] àidh
[1] uisge fresh
[2] cò tha ' cur suas a' factaraidh ?
[1] uill tha an enterprise 'ga lease-adh a-mach an uair sin chun a’
[4] nach biodh e math gu leòr dìreach ach an salann use-agadh air salann an èisg
[5] bha Barrach Barraich timcheall againn a-raoir a' reic clams
[2] creachan 
[5] creachan uh huh
[4] dè a’ rud 
a bha iad ag iarraidh ann a sheo ?
[1] feumaidh 
gu robh iad timcheall [Placename]
a robh ?
[5] tha iad a' ràdh
gu bheil iad an dèidh dive a dhèanamh air an son
[3] tha iad ag ràdh
nam biodh
nan obraicheadh e a-mach dhaibh
gu bheil
[1] gum bi e regular
[4] ò 's dòcha
gu bheil iad a's na [Placename] an àiteigin no [Placename]
[2] àidh
[3] chan eil fhios a'm
[1] tha iad a' ràdh
‘se experiment
a tha iad a' dèanamh fhios agad
tha iad a' ràdh
nan obraicheadh e
gun cùm iad a' dol
[2] an d’ fhuair thusa feadhainn ?
[1] fhuair
[2] a robh iad aig a h-uile taigh ?
[1] bha iad agamsa co-dhiubh
an robh iad an seo ?
[4] chan eil fhios a'm
[3] dè fhuair thu ?
dusan ?
[1] dusan
[5] dè bha iad ac' ?
[1] deich nòtaichean an dusan
[5] gu math daor
[1] ach bha iad gu math mòr
sin agad muinntir [Name] [Name]
gum bi e ris full time a-neist creachan iad fhèin is [Name]
[4] fhad 's nach bi ban orra
[1] chan e ach fear
a ghabh am factaraidh mhòr aig [Placename]
[2] an do ghabh iad i ?
[5] cò ghabh i ?
[1] iadsan
[5] cò [Name] [Name] ?
[1] [Name] [Name] [?] 
tha dà bhàta mhòr aca fhèin
[4] bha dùil a’m
nach robh aca ach am packing plant ann 
[1] 's ann aca
a tha an t- àite mòr ùr tha siud
a chosg fortan
is tha [Name] [Name] a' ceannach a phond fhèin
tha e ' dol a dhèanamh [?] processing nam prawns
[3] ga cheannach no ga leas-adh ?
[1] ga cheannach
[3] bidh e fhèin flopped
mas bi fhios aige
cà 'm bi e
[4] chan eil fhios a’m
ciamar a cheannaicheas esan sin
[2] cha bhi sgillinn aca
[3] chan eil ach dìreach exactly mar siud dìreach
nuair a thòisicheas e ri pàigheadh air ais an airgead
cha ghabh e pàigheadh
[1] 's bidh aige ri dhol bankrupt
mar a chaidh an fheadhainn eile
[3] ò uill mar a bha an t- àite
's a robh e roimhe
nuair a bha e ann an [Placename]
[2] 's e sin an aon rud exactly
[1] so chan eil fhios a'm
cò tha ' dol a dhèanamh gnothach nan giomach [?] 
ma chumas [Name] [Name] e
[2] dè thuirt sibh ?
[3] nach eil [Name] [?] fhèin
[4] [Name] [Name] [Name] tha e ag obair fhathast ?
[1] tha e ag cumail fhathast
's cà bheil
feumaidh e àite
[4] fhuair e àite
fhuair e an dà àite
a bhoineadh
a bh' ann le cloinn [Name] [Name] a’ chidhe shìos
thug iad dhà e so
[5] dè bha [Name] [Name] Bhig a’ cumail air
an tuirt thu ?
[1] giomaich
[2] ceannach giomaich
[5] ceannach giomaich
[2] 's tha e ag iasgach cuideachd ge-tà
[4] tha dà bhàta aige ag iasgach
's a h-uile duine eile a’ feitheamh 
[3] fhuair an dà bhàta bha sin re-fit thall a's an [Placename] air cosgais a' phond dìreach a’ dèanamh suas dìreach ùr 
[5] ùr 
[2] ciamar a bha [Name] a’ leigeil leis ge-tà 
ciamar nach robh i a' cumail sùil
[3] cha robh control aig [Name] air
[1] bha iadsan treis
bha iad a' cuideachadh 'sa phloy aig an NAAFI tha mi smaoineachadh 'son nan creachan 's agus a' bhùth aig [Name]
[2] cò
[1] [Name] [Name] [Name] 's [Name]
[3] ach 's e an rud tha doirbh dhaibhsan 
nach do theab e cuir às dhan [?] a’ van
[2] a’ van
[1] 's e
's e
[2] sin a' maireachdainn trì mìosan a h-uile bliadhna
[4] ach a shìorraidh nach eil e anns a h-uile h- àite
[1] cha do stad iad am bliadhna
bha iad ' dol
[3] ach tha iad a-neist a' bruidhinn air fhios agad
chan eil e a's a’ chuid tha dearg
[2] chan fhaod iad a reic ge-tà
[3] tha iad a-neist a' ràdh
ma bhristeas iad an dà rud le chèile
[1] ò bha [Name] riamh ris
eadhon nuair a bha am van air
bha iad gan reic 
[3] ach dìreach gu bheil iad a' call 
[1] ò tòrr cuideam àidh 
[3] tha iad a' call tòrr air fhios a'd 
ach mo roghainn fhèin bhiodh e ceart cho math leam iad a bhith as aonais an rud dhearg co-dhiubh
[2] 's fhearr leamsa an rud dearg
's e an iuchair feumaidh a th' ann 
an e ?
[3] uill 's e
[2] rudeigin a stamag
[3] 's e an iuchair 
a th' ann 
thoireadh chan eil ach cianail beag unnta an dràsda
[2] àidh 
[4] seo an t- àm
a bhite a' cur dhan [Placename] airson nan lèabagan
[2] àidh
[3] uill tha fear an seo
a bha mi a' feuchainn ri bhith ‘ smaoineachadh air
's tha tè eile ga chur a-mach às mo chlaigeann
[5] chan eil
ach tha mi ag ràdh
's fhad o chuala mi mu dheidhinn
cha do thachair dad fhathast 
[2] chan fhaigh thu iad co-dhiubh
[4] chan eil e ach nonsense
tha mise ‘ dol ga fheuchainn co-dhiubh
[5] feuch e ma-thà 
[2] dh’ fheuch mise e uaireigin ma-thà
nuair a bha [Name] ris 
mi fhèin
dh’ fheuch mi shìos man [Placename] ann a shin
is cha d’ fhuair mi dad
[4] bhithinn-sa ga fhaighinn thall air chùl an [Placename] ann a shiudach gu leòr dhiubh uaireigin
[3] am biodh tu a’ cur fodha
bhiodh tu ‘ cur gainmheach air a mhullach
nach bitheadh ?
[2] bha
[4] tha dìreach
cuir rud beag air muin an rud
's bidh an làn ga nithe
nuair a thig e a-staigh
[2] tha mi ' dol dha fheuchainn co-dhiubh proove-adh
a bheil iad ann 
nach faigh thu breac salmon 
[5] uill nam biodh lèabag fhèin ann
[2] bha [Name] a' faighinn a’ bhric
[3] bha [Name] [Name] ag innse
bha e ag ràdh
gun robh dà àite muigh an t- [Placename]
far a faigheadh tu iad
's thuirt e
gun robh aon oitir ann 
agus gun e lemon sole
a gheibheadh tu oirre
gun e bh' orra uileag
agus gun e lèabag
a bh' air an oitir eile
[2] a - rèir a’ bhiadh
a bhiodh ann dìreach
dè a bha iad ag ithe
[3] 's e dìreach
gun robh iad a' fuireach car air leth
[2] àidh glè mhath
chan eil fhios a'm
bheil iad 'gan reic fhathast aig [Placename] 
a bheil aig a' fish market sin ann
am bi ?
[3] ò tha mi ' creidsinn
gum bi
[4] an t- àm a bha na lèabagan uaireigin aig gille [Name] [Name]
bha e a’ ràdh 
gun robh athair agus [Name]
gun do [?] dol a [Placename] latha
is dà cheud dubhan air
nach robh e tiotan shìos
nuair a thog iad e
's bha one hundred and eighty lèabag ann
[2] obh obh 
[3] bha [Name] [Name] ag innse sin dhomh fhèin uaireigin
[2] dè cho domhainn
's a chuir iad e
[4] ann an bank an àiteigin
[3] lèabagan mòra mòra an fheadhainn ud
[2] cha do dh’ ith mi dad cho math o chionn fhada ris an lemon sole
a bha sineach aca ann an [Placename] shìos
bha e dìreach sgoinneil
[3] bha
chuala mi esan ag ràdh [Name] [Name]
gun do rinn [Name] [Name] trawel
agus gun do dh’ fheuch e a-muigh a's a'
gun d’ fhuair e an t- uabhas de lemon sole trawel bheag dìreach an deidh a’ bhàta-sa
ach nach robh power gu leòr a's an engine
a shlaodadh e
's cha robh e ach beag beag
ach 'na dheidh sin nach slaodadh e idir e
mar a bha e fodha
[2] àidh bhiodh clachan 's a h-uile rud innte
[3] ò cha bhitheadh
bhiodh na h- oitirean ann 
far an robh na lèabagan
gun d’ fhuair e an t- uabhas dhiubh
[4] ò 
[5] chan eil fhios a'm
cà 'eil iad a' faighinn [?] 
[2] chan eil fhios a'm
cà bheil iad gam faighinn
[5] bidh iad a' tighinn a-nall à [Placename] [?]
[3] ò bidh iad a's na h- oitirean iad fhèin
tha iad a-muigh an [Placename]
[2] a-muigh an [Placename] tha iad ag obair
[3] tha [?] ann cuideachd 
ach tha cuimhne a'm [Name] [Name] is m' athair
fhuair iad sin na lèabagan mu dheireadh
a chunna mise riamh an fheadhainn mu dheireadh
a fhuaireadh
is bha iad a' ruith eadar na pole-aichean uileag
is bha iad
cha robh dad unnta
is chaidh iad sìos gu [Placename]
is thàinig iad air bank ann a shin
bha iad dìreach a' coiseachd
is chunna m' athair iad a' gluasad
is thuirt e ri [Name] [Name]
ò dìreach gabh air do shocair
tha iad an seo
ò dìreach lìon iad an dà sgùird
cha robh iad dìreach ach a' gabhail dhaibh
totally different ris an lèabag
a gheibheadh tu 'san fhaoghal
'l fhios a'd a’ [?] 
a gheibheadh tu an seo
's ann car cruinn
a bha i spotan mòra dearga
ach bha siud na bu dhorcha
is earball fada oirre
is bha esan a' ràdh
gun e lèabag [Placename]
a bh' ann 
feumaidh 
gun tàinig dìreach shoal dhiubh a-staigh
[2] cuideachd aig diofar àm dhen bhliadhna bhiodh diofar sheòrsachan mun cuairt
[4] tha cuimhne a'm uaireigin 
bha mi fhèin air an t- sròm shuas ‘sa gheòla agam a' dol mun cuairt
is shlaod e castaichean as an dèidh
ò ars’ esan
dìreach ghabh e dà chast mar sin air gach taobh dhen gheòlaidh
is thug mi a-staigh iad
is saoidheanan 
a bh' annta
is bha iad dìreach a cheart cho geal ris an airgead
bha iad dìreach a' tighinn a-staigh à taobh an iar
[3] sin
mar a tha an saoidhean
a gheibh thu
[4] an aon tè ri saoidhean [Placename]
[2] gheibh thu iad aig drochaid a’ [Placename] cuideachd as t- Earrach
tha iad dìreach a' tighinn a-staigh
[3] a gheibh thu an-dràsda 'l fhios agad agus
ag iasgaich bho [Placename] is aig [Placename] gheibh thu saoidhean an sin
's tha e a cheart cho geal ri tasdain
agus tha e làidir
[4] 'se
a bhiomaid a' faighinn an [Placename] [?]
[2] seo an t- àm 
a bhiodh [Name] is [Name] na [Placename] a’ dol a dh’ [Placename] [?]
[3] ach sin a-neist an saoidhean
a bhiodh muinntir [Placename] is na daoine [?] 
bha iad a' ràdh
gu robh e cho math
[2] sailleadh àidh
[3] 's bha e sin
bha e geal seach am fear
a bhiodh air an taobh an ear
[5] bha e dubh
[3] bha e cho dubh 's cho dorch
[2] diofar seòrsa a gheibh thu
[4] bha e na bu chruaidhe
cha chreid mi
[3] ach gheibheadh tu tòrr iasg
‘ar a bhiodh tu ag iasgaich bho [Placename] 
's iomadh
a fhuair mi fhèin dìreach eadar cudaigean is saoidhean leth-pocannan no mar sin
[2] bidh iad am [Placename] shìos aig na cudaigean shìos an sin
[3] bhiodh feadhainn ag obair le tàbh mòr cuir buntàta
[4] bha [Name] [Name] a’ ràdh
gum biodh [Name] [Name] e fhèin [?] 
ghabh e fhèin gu leòr leis an tàbh an siud
[2] tha mi a' creidsinn [?] 
[3] ò iomadach thriob a theab [Name] [Name] a bhàthadh shuas an sin
[4] tha mi ' creidsinn
[3] bha e ' dol a-mach dhan sgeir
a bha a-muigh fhios agad
's bhiodh an làn a' tighinn timcheall air
's bhiodh e fodha shuas thuige sin uaireannan
[4] fhad 's a bhiodh e gam faighinn
bhiodh e ach a' dìochuimhneachadh mun làn
[3] bhiodh bhiodh
[2] ò tha e a' falbh leis an nighinn an siud 's an seo
[5] ò tha fhios a'm
[2] a bheil i fhathast an [Placename] thall
a bheil ?
[5] chunna mi 'sa sgoil i an latha reimhe
dè bha i ' dèanamh ?
[1] cò 
[5] an nighean aig [Name] [Name]
[2] 's dòcha
gu robh i a' dèanamh cùrsa
[3] tha i an [Placename]
's choisich i air ais
‘s nach do dh’ fhàg i a-rithist e
[2] dh’ fhàg i a-rithist e ?
[3] dh’ fhàg dh’ fhàg 
[4] busaichean [?] 
chuala mi [Name] a' ràdh
gu robh muinntir a’ bhanc a’ ràdh
nuair a bha i ag obair am [Placename]
nuair a bhiodh i ' dol a ghabhail a’ bhus a dh’ obair a [Placename] dhan bhanc
gun fheumadh i travel-adh aig leithid seachd uair 'sa mhadainn ‘son a bhith shuas aig naoi uairean
[3] och tha e cianail cearbach gnothach nam busaichean
[1] ach tha e doirbh obrachadh
nuair a smaoinicheas tu o [Placename] gu [Placename]
's tha an network tha sin de bhusaichean a' feed-adh a-staigh a [Placename]
tha sinn a' tòiseachadh air consultation an-dràsda air a' hostel a dhùnadh
so tha [?] na h- Èirisgich up in arms 
[3] dùnadh a' hostel
bidh an causeway
[5] ò uill gu dearbh [?] 
ma gheibh iad dhachaidh
[1] dè ?
[3] bidh an causeway aca
is gheibh iad dhachaidh
[5] gun teagamh as fhearr dhaibh co-dhiubh
[1] tha e a’ cosg a hundred and thirty eight thousand a’ hostel a ruith airson dusan sgoileir
[3] is cò às a tha sin air tighinn an t- airgead sin
[1] dè
[3] mar gum biodh chan eil dad aige ri dhèanamh leis a’ sgoil
a bheil
[1] well half the education budget
[3] àidh ach chan eil e a' tighinn o airgead na sgoileadh 
a bheil ?
[1] chan eil
[4] tha mi ‘ creidsinn
gun cosg feadhainn dhen chomhairle sin a' dol a-null fairis
[5] tha e cianail
cò tha thall an àiteigin an-dràsda
[4] còignear no shianar aca
﻿Nuair a bha Màiri a' tilgeil sìl chun nan cearcan 
chitheadh i fàinne le saiphirean is le daoimeanan a' deàrrsadh air a meur 
is bhiodh ioghnadh oirre  
ciamar a fhuair Iain , a fear-pòsta , a leithid .
Bha e soirbh fhaicinn 
gu robh am fàinne luachmhor 
ach dè b' fhiach e 
cha b' aithne do h- aon aca
Nuair a cheasnaicheadh Màiri esan ,
bhiodh soillseachadh eadar-dhealaichte aige a h-uile turas
ach daonnan aig ceann na sgeòil theireadh e le cinnt 
" Bi thusa coma . 
Cha b' e a ghoid
a rinn mi . " 
Seo 
mar a fhuair e e .
Bha Iain fhathast gun phòsadh 
ach a shùil air Màiri , 
ach gun chabhaig , 
agus is dòch' air tè no dhà eile 
a thigeadh na shealladh . 
Bha e riaraichte le chrannchur , 
is tuathanas beag aige ga chumail gun èis 
is a mhàthair a' cumail an taighe dha . 
An dèidh latha obrach bu tric leis a dhol a-staigh don bhaile , don taigh-òsda ,
far an gabhadh e pinnt . 
Gheibheadh e naidheachdan na dùthcha 
is ghabhadh e pàirt ann an dibhearsain
a bha dol .
Bha Tormod , a chompanach bho àm sgoile , daonnan ri a thaobh . 
Bha iad ao-coltach ri chèile nan coltas , 
oir bha Iain dorcha le falt dubh crasgach is sùilean mear , 
is Tormod bàn , le sùilean neo-chiontach , gorma . 
Bha e làidir , dèanta na bhodhaig , 
is bhon dh' fhàg e an sgoil
bha e ag obair ann an sgoil-marcaidheachd , 
a bha nis a' coimhead thairis air na h- eich .
B' ainneamh 
a thigeadh boireannaich don taigh-òsda
mur biodh cèilidh no a leithid ann . 
An uair sin thigeadh iad le am fir fhèin , 
is nuair a thigeadh iad às aonais fir 
bhiodh ban-chompanach aca 
is i fhèin stòlda , suidhichte . 
Cha robh iarraidh air riaghailtean atharrachadh .
Air feasgar , a-null meadhan an fhoghair , thàinig dithis bhoireannach a-staigh leotha fhèin
is dh' iarr iad deochan neo-àbhaisteach , 
a chaidh a chur ann an glainneachan àrda , aimhleathann
nuair a thomhais an t- òstair iad gu cùramach . 
Bhruidhneadh an tè a b' òige dhiubh faclan Gàidhlig is Beurla gu fileanta . 
Thuirt an t- òstair
gu robh cead aca suidhe
far an togradh iad - 
nach robh àite air a thoirmeasg .
Sgrùd ise 
a bha an làthair
is thug i an aire do shùilean mear Iain , 
ged a b' e Tormod 
a thuirt a-rithist
gu robh na sùilean aicese coltach ri glumag dhorcha , dhomhainn 
far am bogadh tu do làmh 
is tu a' sireadh breac 
ach anns an robh a leithid de thàladh 
is gum faigheadh tu air do bhroinn gun chuimhn' agad
dè bha thu a' sireadh . 
Chan  eil e air aithris
gun tug Iain riamh iomradh air a sùilean . 
Thug iad ainmean seachad da chèile
is thuig iad
gum b' e Inis 
a b' ainm don tè òig , 
a bha ann am beagan tìde a' briodal ri Iain ach a' cromadh a sùilean ri Tormod an dràsta 's a-rithist .
Chaidh Tormod a-null chun a' chunntair a dh' òrdachadh tuilleadh ri òl ,
is nuair a thill e
bha Inis is Iain ann an argamaid , esan a' cumail a-mach
nach robh duine no àite 
a chuireadh eagal airsan . 
Dòcha gum b' e gnè de thàmailt no de dh' eud
a thug air Tormod bristeadh a-staigh leis na faclan
" Geall , Iain , 
nach rachadh tu leat fhèin gu Clachan Trianaoin aig meadhan-oidhche
is a' ghealach slàn . " 
Thug Iain sùil nimheil air a charaid 
is thuirt e gu goirid , geur , 
" Nam biodh adhbhar math air sin . " 
Thug Inis sùil thoilichte bho aodann gu aodann 
is thuirt i gu laghach , 
" Nach innis sibh dhomh . "  
B' ann ri Tormod 
a bhruidhinn i ,
ach bha a sùil daonnan air Iain .
Dh' innis Tormod eachdraidh mhì-chneasda nan clachan , is nan craobh annasach , dorcha 
a bha nan seasamh làimh riutha , 
is dh' innis e i leis a' bharrachd toileachais
chionn 's gu robh tlachd Inis a' dol am meud an coimeas ri mì-thlachd Iain . 
Nuair a thàinig an eachdraidh gu ceann , 
chuir i a dà bhois bhuig ri chèile
mar gu robh i ag ùrnaigh
is thuirt i , 
" Tha a' ghealach slàn an ath-oidhch' .
Coinnichidh sinn aig Clachan Trianaoin . " 
" Tha Trianaon dusan mìle às a seo , "  
thuirt Iain gu fuar .
" Tha ,
ma ghabhas tu an rathad mòr , "  
dh' aontaich Tormod .
" Seadh , is dè eile ? 
Air iteig ? "  ars Iain .
" Chan ann , "  arsa Tormod .
" Chan eil ann ach beagan is mìle tarsainn a' mhonaidh . " 
" Is cò a choisicheadh tarsainn a' mhonaidh aig meadhan-oidhche ? "  ars' Iain .
" Mise , "  ars Tormod .
" Ach chan eil adhbhar dhuinn coiseachd . " 
" Seadh ? "  gu às-creideach bho Iain .
" Mmm , bhuel , tha eich agamsa 
a shiùbhladh am monadh gun chas a chur ceàrr . " 
" Tha eich agadsa ? "  ars Iain .
" bhuel , ma-tha , tha eich aig MacAsgaill , 
is bheir Gealach nan Càm solas dhuinn . " 
" Gealach an Abachaidh , "  
cheartaich Iain e gu tarsainn , fuar . 
Lean e air , 
" Is fhada 
bhon a chuala mi a' chomhairle ,
' Am fear a tha dol a dh'  Ifrinn , 
put ann e ! ' 
Mas e sin t' iarraidh , 
bidh mise a' feitheamh aig Clachan Trianaoin aig meadhan-oidhche . 
Mar sin leibh . "  
Is dh' fhalbh e .
Bha Iain aig Trianaon mu mheadhan-oidhche , a' mìneachadh dha fhèin
gum b' e an dealta reòthte 
a bha a' cur chrithean fuara air
is nach b' e nì mì-nàdarra sam bith . 
Ach a dh' aindeoin , bha e air a chòmhnadh
nuair a mhothaich e do na marcaich , Tormod air thoiseach air seann làir ghlic
aig nach robh iarraidh mhòr air a bhith a' siubhal aig an àm seo .
Còmhla ris air pilleig bha ban-chompanach Inis . 
Bha i air a suaineadh ann an cleòca dubh bho mhullach a cinn gu a h- adhbrannan .
Fad 's a bha Tormod a' toirt làmh-chuideachaidh do chompanach , 
rinn Iain air Inis , 
a leag i fhèin na ghàirdeanan sìnte thuice . 
Cha do rinn i oidhirp cas a chur air talamh
is a làmhan mu amhaich , 
is ghiùlain e i gu [?] nan craobh .
Gun ghuth ri chèile , sheas Tormod is a bhan-chompanach fhèin taobh ri taobh ,
is ged nach robh grèim air srian , 
lean an làir e . 
Ann am beagan mhionaidean mhothaich Tormod 
gu robh an làir a' maoladh a cluasan , 
gum faiceadh e geal sùil na làrach , 
gun tàinig rocan na seice , 
is chuir i
a bha de [?] mu ceann gu gliongadaich . 
Dh' fhoghain sin da . 
Ar le Tormod
gu robh iad fada gu leòr an siud , 
is dh' èigh e gu smachdail , 
" Bitheamaid air ar rathad , "  
is ann am mionaid bha e fhèin is a chompanach an àird . 
Cha d' rinn Inis is Iain iad fhèin dàil , 
is gun chuideachadh bha ise san diollaid 
is esan 
is làmh thlàth air gualainn an eich . 
Rug ise air làimh air , 
chrom i sìos
is chuir i a bilean air a mhala , 
rinn i gàire mear 
is thug i tarraing air an t- srian , 
is bha i air falbh . 
Na bhois bha fàinne a' priobadh gu fuar . 
Choisich e dhachaigh air a shocair .
Chaidh seachdain seachad 
mun do choinnich na fir a-rithist ,
is cha robh guth air tachartas na h- oidhche ud
gus an duirt Tormod às a' ghuth-thàmh , 
" Tha mi 'm beachd
gun d' fhàg an fheadhainn ud an sgìre . " 
" Umph , "  ars Iain ,
is nuair a thàinig facal eile bhuaithe 
b' ann air cuspairean eadar-dhealaichte 
a bhruidhinn iad .
Bha Iain ann an imcheist . 
Bha e airson a bhith cuidhteas am fàinne . 
Nan toireadh e e do Mhàiri , 
ghabhadh e mar ghealladh pòsaidh , 
is ged a bha e an làn-bheachd a pòsadh , 
cha robh e airson ceangal teann a bhith eatarra fhathast . 
Bha feum aige air an taigh a mheudachadh
gus am biodh àite aig a mhàthair dhi fhèin
nuair a phòsadh e . 
B' fhearr dha am fàinne a reic . 
Ach dè a b' fhiach e ? 
Am b' fhiach e dad idir ?
Chaidh e
far an robh seudair . 
Chuir am fear sin inntinn ris a' cheist . 
Bheachdaich e gu mionaideach air na clachan tro chòrr is aonghlainne . 
Chuir e solais làidir orra . 
an uair sin chuir e ceistean . 
Thuirt Iain 
gum b' ann aig a mhàthair 
a bha e ,
ach b' fhada 
bhon stad i ga chosg ,
is a meur air at le lòinidh . 
An robh a mhàthair riamh thall thairis ? 
Cha robh . 
Mhìnich an seudair dha 
nach b' e an aon dòigh 
a ghabhadh seudairean na dùthcha seo
gus clach a ghearradh
is a ghabhadh iad air taobh eile a' chuain .
An lùib sin , bu mhath leis barrachd tìde 
mun cuireadh e prìs mu choinneamh an fhàinne . 
Dh' iarr e air Iain tilleadh thuige an ceann leth-uair a thìde .
Nuair a thill Iain 
bha an seudair is poileasman a' feitheamh air ann an rùm-cùil na bùtha . 
Thàinig am poileasman gu cnag na cùise gun dàil . 
Dh' fhoillsich esan
gun deach mòran de rudan luachmhor a ghoid às a' Chaisteal bho chionn ghoirid 
is gun deach iarraidh air seudairean fios a chur chun a' phoilis
nam biodh iad amharasach . 
Thigeadh air Iain a cheasnachadh .
Nam b' e 
is gun rachadh a mhàthair a cheasnachadh , 
bha fios aig Iain 
gun canadh ise gu coibhneil  , 
" A luaidh , cha robh a leithid sin agamsa riamh . "  
Thogadh i meur 
a bha air a fiaradh le lòinidh is le obair .
Cha b' urrainn da Tormod ainmeachadh , 
oir an latha a thigeadh fathann de seo gu cluasan MhicAsgaill 
bhiodh Tormod gun obair , gun teisteanas ;
is b' e Tormod a dheagh charaid bho òige . 
Mar a rinn an Sealbh , 
cha deach ceist a chur air a mhàthair , 
is shìolaidh a' chùis .
Aig toiseach an ath gheamhraidh phòs Iain is Màiri , aig àm
a dh' fhaodadh Tormod màthair Iain a chuideachadh leis an sprèidh
fad 's a bha a' chàraid òg air sgrìob ann an Lunnainn . 
Cha robh cùmhnadh acasan air airgead , 
is a chionn 's nach robh an tìde ach goirid
chaidh iad chun a h-uile dibhearsain 
a bha Lunnainn dheàlrach a' tathann . 
Ged a chòrd sin uile riutha , 
shàraich sràidean cruaidhe is dùmhlachd dhaoine nan cabhaig iad ,
is air latha shuidh iad nan rùm cadail is , 
ged a bha ' glosaidh ' an t- aon aca fosgailte mun coinneamh , 
bha iad ion 's a bhith tuiteam nan cadal . 
Thug Màiri sùil air Iain is thuirt i , 
" Fuirich thusa 
far a bheil thu ,
is thèid mise leam fhìn a thoirt sùil eile air bùthainean . " 
Seo 
mar a bha ,
is dh' fhalbh Màiri air a turas . 
Ach shàraich sàilean biorach i , 
is nuair a chunnaic i àite 
far nach robh ach beagan dhaoine beusach nan suidhe fada bho chèile ann an rùm farsaing , foiseil , 
chaidh i staigh 
is shuidh i aig bòrd iomallach .
Thàinig nighean 
a bha a' frìthealadh
is dh' iarr Màiri cupa ti . 
Thuirt ise gu fuar , 
" Tha poit ti do dh' aon neach còig notaichean . " 
" Gasta fhèin , "  arsa Màiri , 
mar nach b' fhiach leatha na bu lugha . 
Nuair a thill i , 
thuirt i , 
" Gabh siud dhut fhèin "  
is shìn i bonn not dhi .
Lìon Màiri cupa ti dhi fhèin
is shuidh i air ais a' coimhead mun cuairt , 
is b' ann an uair sin 
a fhuair i cothrom mothachadh do dhithis bhoireannach nan suidhe astar beag bhuaipe .
Bha boireannach 
is a cùlaibh rithe , is tè na bu shine a' coimhead oirre le leithid de mhi-rùn
is ged a bhiodh i air a bhith a' slupraich a ti às a sàsar . 
Chan fhaca Màiri a leithid de shùilean dubha , nàimhdeil ach ann an ceàrd nan spàinean . 
Gus sealltainn nach robh am mi-rùn seo a' cur dragh sam bith oirre ,
chuir Màiri a h- uileann gu socair air a' bhòrd , 
is a' cur taic ri smeigead chuir i an làmh
air an robh fàinne le saiphirean is daoimeanan a' deàlradh .
Riamh cha do thuig Màiri 
dè chuir an cuthach dearg air a' bhoireannach , 
oir cha tuigeadh i facal den chànain 
anns an robh ise cho fileanta .
Thionndaidh a ban-chompanach aodann mear ri Màiri , 
choimhead i gu dian oirre , 
ach gun ghamhlas . 
Ar le Màiri 
gun do chaog i sùil rithe 
mun do thionndaidh i bhuaipe a chur casg air ruapais a bana-chompanaich ,
nach tug a sùilean nimheil far Màiri .
Nuair a thill Màiri 
far an robh Iain , 
phaisg esan seachad an glosaidh 
air an robh e air a bhith a' coimhead fad ùine . 
Air duilleig mhòir bha dealbh boireannaich , 
a dh' aithnich e
ar leis , 
ged a b' ann às Ameireaga a Deas
a bha i ,
is a bha ion 's cho beartach ri Ban-rìgh Bhreatainn , 
is i ag agairt eòlas air buadhan mi-chneasda .
" Seadh a-niste ? "  ars Iain
nuair a thàinig a bhean a-staigh .
" Cha creid mi 
nach fhaca mi
na dh' fhòghnas de Lunnainn . " 
" An tèid sinn dachaigh , ma-ta ? " 
" A-màireach fhèin , "  ars ise .
Chaidh iad dhachaigh , 
is chuir Màiri dhith am fàinne , gun fios aice carson ,
is stad i a chur cheistean .
Dòcha 
nuair a bhios Iain na sheann duine
gun innis e do na h- oghaichean
ciamar a fhuair e am fàinne . 
Cha chreid iadsan e
nach do chuir eòlas air Clachan fuara Trianaoin .
Cha robh ach botal Budweiser is glainne Coke air cunntair a’ bhàr . 
Na sheasamh air chùl a chunntair , thog am fear beag reamhar
leis an robh an t- àite am botal leanna
agus smèid e leis chun an àrd-ùrlair
a bha teann ris a’ bhalla mu dhà fhichead troigh air falbh bhuaithe air a làimh cheàrr . 
Chuir am fear liath , na ghurraban air stòl , leth-char , 
gu 'm faiceadh e na b' fheàrr anns an dorchadas .
“ Innsidh mi seo dhut gu math cliobhar , " 
thuirt am fear beag . 
“ Peavey 600 amp-head , Carlsboro combo amp - faodaidh tu an giotàr agad a chur troimhe
ma tha thu dol ga chluich - agus micreofon Shure . "
Thionndaidh an duine liath air an stòl
gus an robh am fear beag dìreach air a bheulaibh . 
Ghabh e balgam dhen Choke . 
“ Orra shocair , 'ille , " 
ars esan . 
“ Bheil rùm agad
far am faod mi an t- èileadh a chur orm ? "
“ Faodaidh tu cur dhiot anns a’ chidsin , " 
thuirt am fear beag . 
“ Gabh straight a-steach tron doras ud shuas aig a’ cheann thall . 
Tha an t- àite na mhess , 
tha eagal orm . 
Dh’ fhalbh na peantairean , 
chan eil uair a thìde bhuaithe . "
“ Cuin tha dùil agaibh tòiseachadh ? " 
thuirt an duine liath .
Thug am fear beag sùil air uaireadair Patek Philippe . 
“ Leth-uair an dèidh ceithir an dràsda , " 
thuirt e . 
“ Tha a’ chlann-nighean a' tighinn uair sam bith tuilleadh . 
Ma tha thu fhèin ann mu leth-uair an dèidh ochd , 
faodaidh tu tòiseachadh ... chan eil fhios a'm ... timcheall air a naoi . "
“ A' tòiseachadh aig naoi uairean , " 
thuirt an duine liath . 
“ Agus cuin a bhios sinn a' sgaoileadh ? "
Choimhead am fear beag air an uaireadair a-rithist . 
“ Trobhad , " 
thuirt e , 
“ cha bhi agad ach a’ chùis a chumail a' dol gu dà-reug . "
Las am fear liath toitean , 
chuir e car air an stòl
gus an robh a chùl ris an fhear bheag
agus dh’ obraich e le cheann
mar gum biodh e a' dèanamh cunntais air na cathraichean agus na bùird bhon cheann thall
far an robh an t- àrd-ùrlar sìos gu doras an taigh-sheinnse . 
Dh’ èirich e , 
agus nuair a thionndaidh e a bhruidhinn ris an fhear bheag , 
bha snodha-gàire air aodann . 
“ Dhèanainn seo , " 
thuirt e , 
“ ged a bhithinn na mo chadal . "
“ Fhad 's a nì thu e nad dhùisg , " 
thuirt am fear beag , 
is thug e sùil air an uaireadair .
“ Chan eagal dhut , " 
thuirt an duine liath , 
“ tha mi air a bhith ris an obair seo bho linn na Banrigh Anna . 
A-màireach bidh croit ort a' giùlan an airgid dhan bhanca , 
is bidh an fheadhainn
nach do thionndaidh a-mach gan ithe fhèin le aithreachas . "
“ Uh-huh , " 
thuirt am fear beag , 
“ ach sin a-màireach . 
Feumaidh tu faighinn tron oidhche a-nochd an toiseach . 
'S e a-nochd 
a dhèanadh dragh dhòmhsa
nam bithinn nad àite . "
“ Ge-tà , chan eil thu nam àite , " 
thuirt an duine liath . 
“ Chan eil de thàlann agad
a leigeadh leat a bhith nam àite . "
“ An do chuir thu d' ainm ris a' chontract ? " 
thuirt am fear beag .
“ Chan eil sìon agam mu dheidhinn ' contracts ' , " 
thuirt an duine liath . 
“ Oidhche bheag shuarach mar seo , chan eil feum againn orra . 
Nam b' e concert ann an theatre
a bhiodh ann 's deagh mhogan na chois ,
's dòcha
gun cuirinn m' ainm ri cùmhnant .
Ach oidhche bheag ann an àite mar seo - 
cia mheud a ghlèidheas e ?
Ceud ?
Chan fhiach e . 
Cha chreid mi 
gum bodraig mi . "
“ Sin 
a chuala mi , "
thuirt am fear beag . 
“ Chuala mi sin gun teagamh . 
' Cha chaomh leis a' Chaimbeulach contract idir . 
Cha bhi Don Campbell ag obair le contract . '
Tha latha eile agad a-nis , a Dhòmhnaill . "
Thug am fear beag duilleag phàipeir a-mach às pòcaid taobh a-staigh na seacaid aige . 
“ Cuir d' ainm ri seo . "
Ghabh Dòmhnall Caimbeul an cùmhnant eadar òrdag is sgealbag . 
“ Mar a thoilicheas tu fhèin , 'ille , " 
thuirt e . 
“ 'S tusa an gafair . "
Chuir e am pàipear na phòcaid-thòine .
“ Soighnig e , " 
thuirt am fear beag . 
“ Tha mi ga mhìnigeadh , a Dhòmhnaill . 
Ma tha thusa deònach do ghnothaich a dhèanamh le crathadh làmhan 's bullshit mar sin , 
biodh agad . 
Ach nuair a tha thu 'g obair dhòmhsa , na mo phub fhìn , 
cuiridh tu d' ainm ri contract . 
Okay ? " 
“ Trobhad , a Mhurchaidh , " 
thuirt Caimbeul , 
“ nam biodh fhios agad air an trioblaid
a tha air a bhith agam bhon turas mu dheireadh 
a chuir mi m' ainm ri cùmhnant , 
thuigeadh tu
carson nach eil mi cho tìtheach orra . "
“ Chuala mi beagan mu dheidhinn sin , " 
thuirt am fear beag . 
“ Rudeigin mu dheidhinn sgrìob a Venezuela , 
an e ? "
“ Na bi ' faighneachd , " 
thuirt Caimbeul . 
“ Gheall mi 
gun dèanainn an gig .
Nì mi e . 
An uair sin , bheir thusa dhomh an t- airgead 
a chruinnicheas tu aig an doras . 
Deireadh an sgeòil . "
“ Toiseach an sgeòil , a bhalaich , " 
thuirt fear an taigh-sheinnse . 
“ 'S mòr an diofar
a nì contract .
An-diugh , nuair a bhios contract eadar dithis , 
is ann 
a tha thu air do dhìon .
Tha am fear eile air a dhìon cuideachd . 
Can g' eil thusa 'g iarraidh job ann an telebhisean .
Agus on a thàinig an deich millean not gu telebhisean Gàidhlig , 
bhiodh tu às do chiall 
mura do smaoinich thu air sin . 
Thig am Beeb , can , thugad 
is iad deònach deal a dhèanamh leat - 
tha iad airson 
gun sgrìobh thu comadaidh mu dheidhinn duine , duine
a tha ... tha ... a' ruith bàta-aiseig beag eadar dà eilean . 
Bheir iad dhut beagan airgid
's iarraidh iad ort sgriobt a sgrìobhadh dhaibh . 
Cuiridh sibh ur n- ainm ri contract . An dithis agaibh . 
Sgrìobhaidh tusa an sgriobt , 
ach dh’ atharraich iad an inntinn . 
Chan eil iad airson am prògram a chur a-mach 
Bha thu salach , no rudeigin - 
chan eil fhios agamsa . 
Faodaidh tusa do chuid airgid a ghlèidheil , ge-ta . "
Thug an Caimbeulach dà cheum chun an dorais 
is stad e . 
“ A Mhurchaidh , " thuirt e , 
“ bha fhios a'm air sin bho chionn fhada . "
“ Chan eil mi ullamh fhathast , " 
thuirt am fear beag . 
“ Mathaid 
gun do ghabh thu an t- airgead aig an fhìor thoiseach .
Can gun do chaith thu e - air deoch no air boireannaich , 
chan eil e gu diofar -
is nach do rinn thu an sgriobt . 
An uair sin faodaidh iadsan do thoirt gu lagh , 
is bheir iad na fiaclan asad . 
Air m' onair , 's e gnothaich cudromach
a tha sa chontract . "
Bha Ludovic 'na chabhaig , 
agus aithreachas air . 
Bha e air fuireach thall ro fhada air chéilidh . 
Dh’ aindeoin nan rabhaidhean a fhuair e , 
bu ghann
a thàr e nall as an eilean
's an làn reothairt a' tighinn 'na dheann . 
Gu dearbha , b' ann air èiginn - a bhriogais dheth 's am baidhseagail air a dhruim - 
a fhuair e nall gu Geàrraidh a’ Bhota , dìreach
mun do dhùin an fhadhail .
Thiormaich e e fhéin
mar a b' fheàrr
a b' urrainn dha le badan feòir
agus dhìrich e chun an rathaid . 
Bha Eòghainn Mhurchaidh shuas air Cnoc 'Ic Phàil aig caoraich . 
“ Dhuine gun tùr , " 
dh’ eubh e nuas , 
" 'S ann ort
a chaidh an sàbhaladh ! 
Deich mionaidean eile 's bha thu bàite , cinnteach . 
Nach tu
bha gun tonaisg , ge-ta . " 
Ach cha robh ùine aig Ludovic fuireach ri còmhradh . 
Smèid e
agus leum e air an dìollaid , 
's e airson 
na b' urrainn dha de dh’ astar a dhèanamh
mun dorchnaicheadh i , 
's gun lampa no dad eile air a’ ghliogaid baidhseagail
a bh' aige an iasad .
Bha rathad na mòintich timcheall nam bàgh 'na chùis uamhais le tuill 's le claisean , 
's bha e gu math doirbh dha astar a dhèanamh . 
Bhiodh e na b' fheàrr dheth , ge-ta , 
nuair a ruigeadh e Aird a' Chlachair . 
Bhiodh an rathad tearradh agus a’ ghaoth 'na chùl aige an uairsin . 
Shaoil e 
gun dèanadh e an Tobhta dheth ann an trì chairteil na h- uaireach
mus biodh cus uallaich air Màiri Anna .
“ Bidh mi air ais
mun dorchnaich i , " 
thuirt e
mun do dh’ fhàg e 'sa mhadainn . 
Thàinig i nuas cuide ris gu ceann an rathaid .
“ Ma bhitheas , 
'se chiad uair dhuit e , " 
ars ise .
'S neònach leam-sa
mura téid thu shuiridhe dh’ àiteigin air do thilleadh , 
mur do dh’ atharraich thu . 
Ach mura nochd thu roimh mheadhan-oidhche , 
glasaidh mi 'n dorus ort . " 
Rinn e gàire . 
'S e 
dh’ fhaodadh ,
is fhios aige
nach dèanadh i dad dhe leithid . 
'S iomadh uair , 
nuair a bha e dol do sgoil an Rubha
agus e loidseadh aice , 
a bhiodh e muigh gu uair 'sa mhadainn ; 
's cha robh an dorus glaiste riamh .
“ Feuch a-neist , 'ille , 
nach beir an làn ort . 
Ma chailleas tu an fhadhail , 
cuir fón thugam a Post Office an eilein . 
Bi cinnteach , a neisd , 
ma chailleas tu do shuim
nach toir thu oidhirp air an fhadhail , 
mus bàthar thu . 
B' fheàrr dhuit cus fuireach thall gu madainn na thu fhéin a chur an cunnart a' greasad dhachaidh . 
Cuimhnich a-neist ! "
Chòrd e ris
mar a thuirt i “ dhachaidh " mar siud , 
ged a bha a dhachaidh an diugh - 
nuair a bha e air tìr , co-dhiù - ann an Glaschu , cuide ri mhàthair . 
Bha ise toilichte
gun tàinig e an taobh ud am bliadhna , a choimhead air na seann eòlaich
a b' aithne dha
nuair a bha e dol dha 'n sgoil ann a sheo . 
Cha robh a’ bhuain buileach seachad
nuair a thàinig e
agus thug e cuideachadh math do Mhàiri Anna a’ chiad sheachdain an déidh dha tighinn . 
Bha Oighrig Mhór , a’ chailleach , air fàs lapach
's cha b' urrainn dhi ceangal no togail a dhèanamh ; 
agus cha robh Eóghainn , an gille , ach beagan is deich fhathast , 
ged a bha e dìcheallach gu leòr . 
Cha robh esan ach mu dhà bhliadhna
nuair a chailleadh athair . 
An déidh an liuthad sàbhaladh
a chaidh air iomadach uair ri droch shìde , 
chaidh Uilleam bochd a bhàthadh - e fhéin is Lachlainn Sheumais - air latha brèagha samhraidh , 
's iad a' togail chliabh . 
Feadhainn a bha ràdh
gun deach iad ro fhaisg air na boghannan
's gun do rug am bristeadh orra gun fhiosda . 
Co-dhiù , fhuair iad an t- eathar , 
's i 'na spealgan , air an Rubha Gharbh agus na cuirp shuas a tuath air an Tràigh Ghil , faisg air a' Chaolas Mhór .
Sean a’ bhliadhna
thàinig e dha 'n sgoil an seo , 
agus cha robh Màiri Anna ceart as a chionn , 
's i cho sàmhach , fad-as 'na dòigh aig an àm
a chaidh e dh’ fhuireach thuca an toiseach . 
Bha cuimhn' aige air Uilleam
o'n a bha e 'n Glaschu : duine mór socair , sàmhach . 
Cha tigeadh gàire ro thric air , 
ach nuair a thigeadh
bhiodh aghaidh a' lasadh ann an dòigh
a bha iongantach , 
mar a lasas aodann gill' òig .
B' ann 
nuair a bha Uilleam is Màiri Anna pòsda ann an Glaschu
a chuireadh eòlas an toiseach orra . 
Ge b'e dé bu choireach , 
bha Uilleam trom air an deoch aig an àm . 
B' ann 
nuair a chaill e obair 's a dhachaidh , 
's gun sgillinn ruadh no gheal aca , 
a rinn a mhàthair-san an rud
nach do dhìochuimhnich Màiri Anna riamh . 
Thabhainn i fasgadh is dachaidh dhaibh
gus an d’ fhuair Uilleam e fhéin a chur air dòigh agus cothrom tilleadh a dh’ obrachadh croit athar . 
Cha robh cuimhne ro mhath aig Ludovic air 
na bha tachairt 'sna bliadhnaichean a bha siud ; 
bha e òg 's a' ruith nan sràidean , gun for aige ach air a ghnothaichean fhéin . 
Ach is iomadh uair o'n uairsin
a bheachdaich e
gur ann aig a mhàthair
a bha an cridhe 's a’ mhisneachd ,
's i fhéin 'na banntraich le sianar chloinne . 
Ach bhiodh moit air
nuair a bheireadh Màiri Anna tarraing air , rud 
a dhèanadh i iomadach uair .
Bha e neisd a' tighinn am fianuis na h- Airde
agus chitheadh e solus an tigh-sheinnse , 
ged nach robh biùg as na tighean eile fhathast . 
Ma bha 'n rathad 'na uamhas roimhe , 
bha an truaighe buileach air a neisd . 
Bhiodh muinntir na h- Airde a' tarraing mhònadh air a' phìos seo dheth
agus bha a bhuil air . 
Nuair a bhuail e 'sa ghròban mhór , 
thug am baidhseagail leum as
agus thàinig an roth-thoisich a nuas air a’ chloich le droch sgailc eagalach . 
Rinn e na damanaidhean cumhachdach
nuair a chuala e fead na gaoithe a' tighinn aisde . 
Stad e
is dh’ fhàisg e le òrdaig i , 
ach cha mhòr
gu robh sad air fhàgail innte , 
's i sìor fhalamhachadh . 
Bha fhios aige
gum biodh bùtha Dhùghaill dùinte neisd , 
ach nan ruigeadh e 'n tigh-seinnse 'na uair
's dòcha
gum biodh cuideigin an sean le baidhseagail
a bheireadh rud dha
a chàireadh am blaigh inneil seo . 
Thog e air , 
's e cuibhleadh a’ bhaidhseagail roimhe
agus an dorchadas a' tighinn . 
Bha Eachann a' dèanamh mòran leughaidh , gu h- àraidh
on sguir e dhan a’ bheairt . 
Bha dà rud air cùl e sgur a dh’ fighe . 
Aon nì , bha e fàs car sean airson na beairte - 
aig ceithir fichead 's a sia , bha i caran trom air an uchd 's air an druim . 
Rud eile , bha an clò air a dhol air ais gu mòr mar mheadhan beòshlaint , 
's bha Peigi gun fhois an sàs ann airson an obair a leigeil seachad . 
'S mu dheireadh thall , fhuair i a h- iarrtas , 
agus leigeadh leis a’ bheairt a dhol mu thàmh an oisean an t- sead . 
Theireadh Eachann , 
“ Colach rium fhèin , tha feum aice air anail ; 
ach cha reic mi idir i - 
cò aig' tha fhios 
nach tig obair a’ chlò beò fhathast . 
Cum rud seachd bliadhna , 
's gheibh thu feum dha . "
Ach ma chaidh a’ bheairt a chur an dara taobh , 
cha deach an sead a dhùnadh suas idir . 
Gann latha
nach lorgadh tu Eachann na shuidhe leis fhèin san t- sead , leabhar na làimh 's a’ phìob thombaca a' cur sgòthan de thoit dhubh suas , 
gus am biodh an t- àite cho duatharach ri àtha-cheilpe . 
Agus corra uair nochdadh a sheann ghoistidh , Murchadh a’ Chlachair , a-nall
's chuireadh e seachad uair a thìde no dhà an cuideachd Eachainn , a' còmhradh air seann rudan
a bh' ann leth-cheud bliadhna no còrr air ais , 's a' cur earrainn fhèin dhan toit
a bha a' lìonadh an àite . 
Bha esan e fhèin air a bhean a chall o chionn corra bhliadhna agus a' fuireach còmhla ri mac dha , dìreach
mar a bha Eachann còmhla ri nighean . 
Bha deannan math chloinne san dà dhachaigh , 
's cha robh iongnadh ann 
ged a bhiodh an dithis bhodach a' teicheadh a-mach dhan t- sead-fhighe airson cothrom seanchais agus toit às na pìoban , 
nach robh idir air am meas fiùghail aig na boireannaich .
Cha robh Murchadh na fhear-leughaidh mòr , 
ach b' fhìor thoigh leis a bhith 'g èisdeachd ris na rudan annasach
a bhiodh a ghoistidh a' smioradh às na leabhraichean
a bha esan a' leughadh , gu h- àraidh
ma bha na cuspairean a' tighinn air gnothaichean an-àbhaisteach , mì-nàdarra , na reultan , saoghail eile , dìomhaireachd tim is sìorraidheachd . 
Agus labhradh Eachann gu tuigseach pongail air beachdan leithid Phlato , Shocrateis , Emànuel Kant , Einstein agus feallsanaich ainmeil agus sgoilearan dhan t- seòrsa sin . 
Ach 's e Einstein am fear
a b' fheàrr leis uile dhiubh . 
Ged nach robh e a' tuigsinn uile-gu-lèir
na bha an sgoilear ainmeil a' ciallachadh le a bheachdan air tìm , astar agus coimeas-meudachd , 
bha e a' gabhail a-steach nam prìomh phrionnsabalan 
a bha an teagasg Einstein , 
's bha e air leth annasach a’ chainnt
san dealbhadh e do Mhurchadh na beachdan iongantach a bha sin .
“ Tha e ciallachadh
nach eil meud aig rud sam bith ach an coimeas ri rudeigin eile , 
's tha sin fìor mu na toimhsean cumanta
as aithne dhuinne , 
mar a tha fad , leud , àirde . 
Ach tha e cumail a-mach
gu bheil tomhais eile ann cuideachd - tìm . 
Tha mise tuigsinn leis a-sin
gu bheil e ciallachadh na h- ùine 
a mhaireas rud sam bith sa chruth
sam faodar na toimhsean eile a chleachdadh dha thaobh . Saoghal rud , 
mar gun canadh tu . 
Ach dè tha e tuigsinn le tìm fhèin - 
chan eil mi idir cinnteach
gu bheil e fhèin buileach soilleir mun chùis . 
Chanainn fhèin 
nach eil ann an ' ùine ' ach roinn no tomhais àraid dhan rud
ris an can sinn tìm - 
eil thu ga mo leantainn ? "
Bheireadh Murchadh tarraing air fheusaig , 
's an sin thachaiseadh e a cheann . 
“ Tha , gu ìre cholach , 
ach chan eil mi fhathast a' tuigsinn
càit an deach an là an-dè , 
no càit a bheil a-màireach
nach tàinig fhathast . 
Dìomhaireachd eagalach 
a th' ann , a dhuine . "
Chrath Eachann a cheann . 
“ Agus dìomhaireachd 
nach tuig sinne an taobh seo dhan uaigh . 
Ach aig an aon àm , tha amharas agam
gu robh Einstein gu math faisg air a’ cheist fhuasgladh - 
sin 
cho fad' 's a tha e comasach do dh’ inntinn nàdarra mhic an duine na toimhsean
air a bheil e a' bruidheann a ghabhail a-steach . 
Eil fhios agad , 
uair no dhà , 's mi fìghe air a’ bheairt sin thall , 
shaoil mi 
gu robh e agam , cha mhòr . 
Cur is dlùth na fighe , 
bheil thu tuigsinn - 
tha mar gum bitheadh colas aca ri sreath de shnàithleanan tìm , 
'sa bheil sinn a' fighe cur ar beatha 's ar bliadhnaichean . 
Nam biodh dlùth na beairte a' ruith thairis air dà chrann-snàth , an àite crann-snàth agus crann-aodaich , 
bhiodh e gun cheann - an rud
ris an canadh Einstein ribinn Mhoebiuis . 
Bheil thu ga mo leantainn ? " 
Sheall e air a chompanach , 
ach bha am fear eile mar gum biodh ann an saoghal eile , domhainn an smaoin . 
Thug e smuais bheag às . 
“ Tha eagal orm
nach eil , buileach . 
Ach a bheil fhios agad
cò air an robh mi smaoineachadh ?
Eil cuimhn' agad an sgeulachd annasach eile
bha thu 'g innse dhomh mun phroifeasair
a bha a' càradh beairt-fuaigheil na mnà 
nuair a shiùd i air falbh e an comhair a chinn a-steach do linn eile mìltean bliadhna air falbh ?
Tha mi 'n dùil
gur e H. G. Wells
a sgrìobh an sgeulachd , "
Thàinig gàire beag air aodann Eachainn . 
“ Tha , 
ach chan eil mi 'n dùil
gu bheil beairt-fhuaigheil na samhla cho coimhlionta ris a’ bheairt-fhighe idir . 
'S cha robh am proifeasair cho fìor fhoghlaimte na bu mhotha : 
bheil cuimhn' agad
gun deach e tro ghrunnan bheairtean-fuaigheil
mun do lorg e 
dè bha toirt air a’ bheairt a bhith dol às an t- sealladh eadar a làmhan - cosgais gun fheum . 
Ach , a-nis , a’ bheairt-fhighe ... " 
Thàinig fiamha de ghàire seòlta thairis air aodann , 
agus stad e , 
mar nach robh e cinnteach
am bu chòir dha crìoch a chur air
na bha fa-near dha a ràdha . 
An sin , chrath e a cheann air a shocair . 
“ Co-dhiù , 's e ceist 
a th' ann .
Ciamar a chòrdadh e riut fhèin sìnteag a thoirt air ais an tìm gu ám Noah , Alasdair Mhòir , Nero , Spartacuis ? No dhà no thrì mìle bliadhna air adhart gu - gu - linn
cò air bith a dh’ fhaodas a bhith air thalamh aig an àm , 
ma bhios duin' idir ann ?
A dhuine , nach ann 
a bhiodh am fiosrachadh , agus an sgeulachd ri h- innse
nuair a thilleadh tu air ais . 
Dè do bheachd air a’ chùis , a Mhurchaidh ? "
Bha am fear eile na thàmh airson tiotan . 
“ Cha mhì-chòrdadh e rium idir , 
ach aon nì , dh’ fheumainn a bhith gu math cinnteach
gu faighinn air ais , 
co-dhiù 's ann air ais no air adhart
a rachainn . 
Rud eile , bu mhath leam beagan eòlais a bhith agam air a’ chuideachd
'san lorgainn mi fhèin - sin
nam b' ann air ais 
a rachainn .
'S airson a dhol air adhart - an cual' thu riamh an rud
a thuirt Tòmas a’ Chnuic ris a’ mhinistear , 
nuair a dh’ fhaighneachd Maighstir Seumas dha 
an còrdadh e ris dùsgadh air nèamh
s e fhèin fhaighinn an cuideachd Mhaois , Abrahàim , Isaaic agus Iacoib ? "
Bha iad a' toirt an teachd-an-tìr far muir is fearann , 
is an cois sin bha na h- aodainn aca air am preasadh is air an rocadh le gréin is gaothan mara , an sùilean air an caogadh an aghaidh dealradh uisge . 
B' annasach mar sin , do 'n leithid , an obair
ris an robh iad an ceartuair . 
Bha 'n dealbh
air an robh iad a' dian-amharc cho inntinneach dhaibh
is gu robh fiamh beòthail a’ ghàire air a shnaidheadh air an dà aodann rocach . 
Bha na fir air a bhith 'nan suidhe gu sàmhach fad mhionaidean
mun tuirt Samaidh , gun a shùil a thogail , 
“ Eil fhios agad , 
chan e idir seann bhrògan sam bith
a tha 'n seo . 
Is e 
th' ann ach brògan Choinnich , agus brògan Choinnich a-mhàin . 
Air m' onair , is ann 
a tha iad a' cur crith 'nam fheòil le co-fhaireachadh airson cràdh a chasan crasgach . 
Is am faca tusa Coinneach riamh gun snaim air a bharr-iall , dìreach air uchd na coise ? " 
“ Mmmm , uill ... " arsa Dòmhnall , “ ach an ruigeadh e a leas leithid a dh’ eabar a chur riutha ? " 
“ Tha eabar am pailteas mu 'n àite aig Labhruinn an ceartuair , 
is cha b' e Coinneach am fear
nach stialladh roimhe gun fhaireachadh air clàbar ri bròig . 
Eil fhios agad , 
tha amharus agam  
gu bheil Labhruinn còir gar leughadh-ne nas fheàrr 
na tha sinn fhìn
a tha riamh eòlach air a chéile . "
Cha do chuir am beachd seo móran sunnd air Dòmhnall
ged dh’ aontaich e ris . 
Air seòl-mara is sìde bha tuigse aig Dòmhnall , 
ach cha robh e ag agairt tuigse dhomhainn air nì sam bith eile . 
Ach air an làimh eile bha Labhruinn is a dhòigh-beatha a' brosnachadh iomadh ceist
air nach robh freagairt aca ann an inntinnean feadhainn
a bha a' gabhail orra fhéin barrachd tuigse a bhith aca 
na bha aige-san .
An dràsda cha tuirt e ach , 
“ Chan eil mi ag ràdh
nach eil an fhìrinn agad . "
B' ann an tigh Labhruinn fhéin
a bha iad 'nan suidhe
ged nach robh Labhruinn fhéin 'san làthair . 
Bho 'n àm sin rinn an coigreach a dhachaidh 'nam measg , is sin gu fridiombach . 
Bho chionn aon cheithir bliadhna cheannaich Labhruinn seann tigh-croiteir le bàthaich is sabhal mór . 
Dh’ fhàg e an tigh-còmhnaidh is a’ bhàthaich
mar a bha iad
gus am faigheadh e cothrom air tìde , 
ach gun dàil ghabh e an greim 'san t- sabhal . 
Chan aithnicheadh fear
nach robh roimhe eòlach air
gum b' e sabhal
a bha riamh ann . 
Ann an aon cheann an tighe chuir e àite teine
far am biodh brathadair aige le fiodh
a thigeadh air cladach , le mòine
a bhuaineadh e fhéin is
nam b' fheudar dha le gual . 
Chionn 's gun tug e , ar leotha-san , mìltean
nach b' fhiach e air an àite , 
cha b' e Samaidh is Dòmhnall leotha fhéin
nach robh a' tuigsinn
carson a bha e , 
is gun choltas gainne airgid air , ri siubhal nan cladach fhuara is ri mòine a ghabhail fo 'n chuileig mheanbh . 
Ged nach robh iad ga thuigsinn
cha do chum sin iad gun làmh-chuideachaidh a thoirt dha , gun a bhith a' gabhail math a theine gu tric . 
Làimh ris an teine bha leabaidh aimhleathan agus àirneis tighe eile , bòrd is sèithrichean -
na bha a dhìth air duine stuama . 
Is bha leabhraichean ann , 
is bha iad air feadh an tighe , air bonn uinneige is air an làr .
Bha Labhruinn fhéin dòcha beagan na b' òige na na fìr , dòcha a' bualadh air an dà fhichead - duine àrd , caol , dorcha le falt dubh 'na chaisleagan mu chùl amhaich , ach an fhiasag air a bearradh gu goirid , eagnaidh mu chnàimh a pheircill . 
Mar a thuirt Samaidh , 
leis nach bu toigh fiasag mhór , dhùinte a' falach an aodainn : 
“ Tha 'n fhiasag aig Labhruinn a' dèanamh an aon mhath do 'n aodann
is a tha céis a' dèanamh do dhealbh . 
Is cinnteach 
ma thaghas Labhruinn céis a chuireas snas air dealbh
gun tagh e an seòrsa fiasaig
a chuireas snuadh taitneach air aodann fhéin . "
Cha robh Samaidh daonnan ri bhith a' toirt breith de 'n t- seòrsa seo
agus is dòcha
gum b' e seo tarraing 
a bh' aig Labhruinn orra , 
oir thug e ath-bheòthachadh annta air aignean
a bha a' sìoladh gu bàs . 
Gun ghuth sheasadh Labhruinn ag amharc air muir thonn-gheal a' deoghal a stigh a maise . 
Sheasadh na fìr iad fhéin gu luath , eòlach , a' meas
dé am milleadh
a bhiodh air cléibh ghiomach ; is an uairsin gun ghuth , a' cuimhneachadh air an àilleachd bhorb 
a chuir iad fhéin fo a gisreagan 'nan òige , 
ged b' fhada nis
bho 'n fhuair iad smachd oirre . 
Ann an seagh bha a thuigse-san air nàdur na cruitheachd a' gearradh sgleò far an sùilean is a' toirt fradharc as ùr dhaibh ; 
ann an seagh eile bha a bheachdan cho annasach , neònach
is gu robh iad , le 'n deòin , a' dùnadh sùilean na h- inntinne air eagal 
gun cuireadh e iad air slighe
nach do thagh iad dhaibh péin . 
Airson am math fhéin cha robh iarraidh aca air làn-thuigse a bhith aca air beachdan Labhruinn .
Ach ann an dèanamh cha robh na fìr ao-coltach ri chéile . 
Bha iad uile èasgaidh , 
ach ghluaiseadh Labhruinn na bu luaithe , na b' aotruime air a chasan na iadsan
a chaidh a thogail , 
bho'n bha iad 'nam balaich , ri obair chruaidh
air nach robh taghadh aca . 
Bha na fìr , 
d' am b' aithne iad fhéin a chùmhnadh gu uair na feuma , na bu righinne na esan . 
Mar a thuirt Samaidh , 
“ Is sinne 's fhaide 
a mhaireas a dh’ aindeoin deacaireachd . "
Cha robh eagal air Labhruinn a làmh a shalach , 
is thionndaidheadh e gu teòma ri iomadh gnìomh - ri obair airgid , ri obair chrèadha , ri dealbhadaireachd . 
Ma bha cèaird aige 
a thaghadh e mar phrìomh obair , 
cha robh fios aca .
Cha robh an dòigh
a bha e air a chòmhdach a' cur sgaradh eadar e fhéin is na fir , 
oir nuair a bha Labhruinn ri cuibhle a’ chrèadhadair
bha té de na brògan aige air a cosg tarsainn a’ bhuinn
gus am b' ann air ghainne
a bha an t- uachdar air a chumail ri chéile . 
Aig an àm sin bha e a' cosg aparan fada drògaid , 
a bha a' ruigheachd ionn 's bho smigead gu aobrannan . 
Bha beul na h- oidhche ann 
nuair a ràinig Dòmhnall mullach Bealach a' Mhàim . 
Thug e aon sealladh thar a’ ghualainn dheis
mun do dhùin slios fada Bruach na Frìthe Coire na Creiche air a chùlaibh . 
Anns an t- sealladh sin , mhothaich e ceann mór Sgùrr a' Ghreadaidh mar gum b' ann 'ga leanail .
Bha gnè de ghaol àraidh aig Dòmhnall air Sgùrr a' Ghreadaidh , riamh o 'n cheud uair
a chunnaic e e dubh-ghorm ann an ròs an fheasgair , ri a cheud chuimhne , air dha dìreadh gu mullach bearraidh Achadh na h-Annaid . 
Bha cóig bliadhna deug air triall o 'n oidhche sin , 
ach bha cuimhne aig Dòmhnall
gu robh seòrsa de ghràin anns a’ ghaol
a bh' aige air Sgùrr a' Ghreadaidh ; gràin
a chionn gun do ghabh e farmad ris air sgàth Sgùrr nan Gillean , 
oir b' e Sgùrr nan Gillean a’ cheud ghaol
agus chaidh innse dha
gun robh Sgùrr a' Ghreadaidh na b' àirde , 
agus an oidhche gheal chian ud , b' fheudar do shùilean fhéin sin aideachadh . 
Ach bho thoiseach bha an gaol anns an fhuath
agus cha b' fhada
gus an robh dà shealladh aig a mhac-meanmna air a' Chuilthionn : an sealladh faisg , 
far am b' àille Sgùrr nan Gillean ; agus sealladh fad as : Sgùrr a' Ghreadaidh , geàrrte gorm anns an àird an iaras . 
Dh’ fhàs Sgùrr a' Ghreadaidh gu bhith 'na ìomhaigh air a' Chuilthionn gu léir : 
bha e mar gum b' ann 'na rìgh air na h- ioghnaidhean dìomhair ùdlaidh
a bha ag cuartachadh Coire na Creiche agus Coir' an Uaigneis .
Ghabh Dòmhnall roimhe
gus an d’ ràinig e an t- àite
far a bheil an ceum a' ruigheachd an Uillt Dheirg - 
'se bu chòir dha ràdh , 
far a bheil Allt an Fhionna-choire ag gabhail nan allt beaga , 's a' tionndadh an ear 's an earras sìos gu Loch Shligeachain . 
Nuair a chuir e seachad am Meall Odhar
dh’ éirich na cóig binneanan caola do-labhairt - Sgùrr nan Gillean . 
Bha Sgùrr a' Ghreadaidh air a dhol fo fhàire air a chùl - 
ach , a dh’ aindeoin , bha e ann , 
far an robh e riamh . 
Sgùrr nan Gillean agus Sgùrr a' Ghreadaidh ! 
Bha Dòmhnall air tobhtaichean móra na h- òige . 
Bha e ochd bliadhna deug .
Bha Glàmaig m'a choinneamh - mór maol an ciaradh na h- oidhche . 
Thàinig òran fhir-cinnidh a dh’ ionnsaigh a bheòil : 
Tigh na galla do na h- uaislean , 's do litrichean Dhùn Èideann , 's do 'n lagh
a dh’ fhàs cho làidir ! 
Bha Dòmhnall cinnteach
gum b' e sin
a bh' ann .
Bha fhios aige
nach tugadh Tarmod MacNeacail hó-ró orra uile ,
a dh’ aindeoin 's na thuirt an t- òran .
Carson a bheireadh esan , Dòmhnall MacNeacail , an còrr orra ?
Bha fhios aig an t- saoghal
ciamar a chaidh leotha-san
a rinn an t- sabaid mu dheireadh ri ' fir mhóra a’ Bhràighe ' . 
Bha Beinn Lì an siod mu choinneamh Glàmaig . 
Bha cas Dhòmhnaill aotrom sìos an ceum , 
's an t- Allt Dearg a' plumanaich 's a' slugadh 's a' deocadh fichead troigh no dà fhichead troigh fodha .
' “ Fir mhóra a’ bhràighe " - chan eil móran dhiubh ann an diugh ;
tha fhios agadsa air sin glé mhath
nan leigeadh t' uabhar baoth òg cothrom sam bith le t' eanchainn ... '
Stad Dòmhnall gu grad . 
Thàinig guth damhaidh na feadaig-mhonaidh ; 
An robh Tarmod a' tuigsinn
dé thuirt e ?
Mura robh , 
bha fear eile ; 
' Uabhar ! t' uabhar baoth òg ! 
Nan leigeadh t' uabhar baoth òg an cothrom le t' eanchainn 's le do chridhe , 
thuigeadh tu ... '
'S ann an uairsin
a chunnaic Dòmhnall
gu robh fear eile mu fhichead slat air thoiseach air . 
Bha an coigreach a' gabhail sìos rathad Shligeachain - 
mar a bha Dòmhnall fhéin , 
ach cha robh e idir a' tionndadh . 
Ghabh Dòmhnall seòrsa de ioghnadh
's chaidh gaoir neònach troimhe
nuair a thuig e 
gun robh am fear eile a' bruidhinn
ged nach robh e a' tionndadh fiù 's a chinn .
' Tha thusa coltach ri do sheòrsa , 
agus 's ann mar sin
a bhitheas tu . 
Cha ghabh thu comhairle sam bith
gus an toir an saoghal ceann cruaidh a’ bhata dhut mu 'n t- sròin , 
ach tuigidh tu , 
tuigidh tu . '
' Dé thuigeas mi ? ' arsa Dòmhnall , 
's e beòthachadh a cheuma an tòir air an fhear eile .
'S e gnothach iongantach
a bh' ann . 
Cha robh fhios aige
có bh' ann .
Bha an guth Sgitheanach gu leòr - 
bha iomadh guth de a sheòrsa sa' Bhràighe , ann an Sgonnsair , ann am Peighinn-nam-Fìdhleir , sa' Ghleann Mhór , mu Phort-righ , no mu Shnigheasort . 
Ach có bh' ann ?
Smaoinich Dòmhnall air an fheadhainn
a bha aig an tigh á Glaschu no Grianaig no á àite sam bith eile .
' Tha fhios 
gun cuala e mi a' seinn , ' arsa Dòmhnall ris fhéin . 
' Tha fhios 
gur e sin
a thug air gnothach a ghabhail rium . 
Dh’ fhaodadh
gur h- e seòrsa de Thòiridh
a th' ann . '
Thàinig seòrsa de dh’ fhiamh a’ ghàire mu bheul Dhòmhnaill
nuair a smaoinich e air seo , 
ach dh’ eubh e ; 
' Dé thuigeas mi ?
Fan
's inns' dhomh . 
Dé chabhag
a th' ort ? ' 
' Tuigidh tu an gàrradh-crìche
a tha do nàdur fhéin ag cur mu do thimchioll , agus am buarach
a tha mu d' chasan 's mu d' chridhe 's mu t' eanchainn - am buarach
a tha thu fhéin 's an saoghal a' fíghe - am buarach
a dh’ fhigheadh tu fhéin
ged nach cuideachadh an saoghal idir thu . 
Ach 's esan
a chuidicheas , 
agus bheir thu a chreidsinn ort fhéin
gur ann aige-san
a tha a’ choire gu leir ... ' 
' A' choire gu léir ... , ' dh’ aithris Dòmhnall . ' 
'S e ablach ceisteir
a th' ann , ' ars’ esan ris fhéin .
' Bheil thu an dùil
gur ann ag éirigh air a’ Cheist am Port-righ no ann a Holoman
a tha thu ? ' dh’ eubh Dòmhnall àird a chlaiginn as déidh an fhir
a bh' air thoiseach air .
Ach air a shon sin , cha robh coltas ceisteir idir air an fhear eile . 
A réir na dhèanadh Dòmhnall a mach dhe chumadh agus cuideam a cheuma , 
bha e eadar cóig deug ar fhichead agus dà fhichead bliadhna , 
agus cha robh an ad dhubh no an còta dubh air idir . 
Bha seacaid shoilleir ghlas air , 
's cha robh ceap no bonaid idir air . 
Saoil an ann ri fealla-dhà
a bha e ?
' Tuigidh tu ... '
Aon latha , thàinig aonaran a dh’ fhuireach do 'n bhail' againn , 
uill , cha b' ann buileach do 'n bhaile ach pìos beag air a thaobh a-muigh aig ceann an rathaid , ann am fear de na bothain
a dh’ fhàg an RAF air an cùlaibh an déidh a’ chogaidh . 
'Se a’ chiad rud
a chunna sinn , ceò ag éirigh ás an t- simileir .
Feumaidh mi innse dhuibh
gur e maighstir-sgoile
a bh' annam fhìn uaireigin
ach tha mi nise fuireach 'nam aonar , an déidh dhomh mo dhreuchd a leigeil sìos , ann an tigh comhfhurtail le leas air a bheulaibh
far am bi mi a' cur mheasan . 
Bidh mi caitheamh mo thìde a' coimhead 's a' toirt an aire do na nithean
a tha dol air adhart anns a’ bhaile . 
Aig amannan bidh mi faireachdainn aonaranach . 
Ach nach eil a h-uile duine faireachdainn sin eadhon 
nuair a tha iad pòsda ?
An latha seo , thachair Dougie rium
's thubhairt e rium
gu robh aonaran air a thighinn do 'n bhaile . 
'Sann aig Dougie
a tha an aon bhùth
a th' anns a’ bhaile
's bidh e reic phàipearan 's trealaich de gach seòrsa . 
Tha bhùth aige dìreach coltach ris na bùithtean eile
a chi sibh air feadh na Gàidhealtachd ann am bailtean beaga .
“ Thàinig e steach do 'n bhùth , " ars esan , 
“ 'S bha gach nì aige sgrìobhte sìos air pìos pàipeir
's cha do bhruidhinn e rium idir . 
'S ann 
a bha mi smaoineachadh an toiseach
gur ann balbh
a bha e , 
ach cha b' ann idir , 
oir beagan an déidh sin chuala mi e bruidhinn ris fhéin .
Bha e 'g iarraidh lof is ìm is càis is nithean mar sin . 
Ach cha robh e 'g iarraidh pàipear-naidheachd idir . 
Duine mór àrd le baidhseagal , is aodann donn leis a’ ghréin . Is crios de ròpa mu aodach
a tha a' coimhead car salach is dubh . 
Chan eil feusag air idir . 
Sùilean uabhasach gorm ann . 
'S cha dubhairt e smid . 
Chuir seo cais orm , tha thu a' tuigsinn , 
ach cha dubhairt mi càil ris . 
Ma tha e airson a bhith sàmhach
cha chuir sin dragh orm-sa . 
Tigh na galla dha .
Co-dhiubh , chuir e an trealaich
a cheannaich e ann am poca
's chuir e am poca air a’ bhaidhseagal
's a-mach leis chun a’ bhothain . 
Tha fhios agad
cáit a bheil am bothan ? "
Thubhairt mi ris gu robh .
“ 'S tha e fuireach an siud 'na aonar , " arsa Dougie . 
Tha Dougie fhéin pòsd
ach chan eil mi smaoineachadh
gu bheil am pòsadh uabhasach dòigheil
oir bidh e dol suas am baile glé thric air a’ bhus
( oir chan eil carbad aige )
's thig e dhachaidh glé thric leis an daorach . 
Bha e anns an Eadailt anns a’ chogadh
's bidh e bruidhinn glé thric air na Fascists 's air tancaichean 's nithean mar sin . 
Co-dhiubh cha do chòrd an t- aonaran ris
oir tha e fhéin glé fhaisg is càirdeil 'na dhòighean .
“ Cha robh gnothach aige thighinn an seo idir , " ars esan le feirg . 
“ Aonaran . 
Carson nach eil e pòsd
mar a tha sinn uile ? " 
( Chan e 'n fhìrinn
a th' aig an seo
oir tha grunn ghillean air a’ bhaile
nach eil pòsd . )
“ Co-dhiùbh , cha dubhairt mise smid , " ars esan a rithist . 
“ Cha do leig mi càil orm . " 
“ Tigh na galla , " arsa Dougie , 
“ mur a h- eil e airson bruidhinn
thoireadh e an t- sitig air . 
Ach co-dhiubh , " ars esan le gàire a rithist , “ ma tha 'n t- airgead aige , 
gheibh e a threalaichean
ged a b' e Ruiseanach
a bhiodh ann . "
'S cha robh càil a dh’ fhios aig Dougie
nach e Ruiseanach
a bh' ann . No aig duin' eile .
Bha grunn làithean
mus fhaca mi fhìn an t- aonaran , 
's mi air a’ mhòintich ag iasgach aig loch , 
mar a bhios mi glé thric .
'Se oidhche bhòidheach shamhraidh
a bh' ann 
's fàileadh cùbhraidh mun cuairt orm
's mi 'nam shuidhe ris an loch
's mo shlat anns a’ bhùrn . 
'S deagh chaomh leam a bhith ag iasgach
ged nach eil mi tric a' glacadh càil . 
Tha 'n t- iasgach gam thoirt air falbh bho 'n bhaile
a bhitheas uaireannan a' fàs glé chumhang air mo shon . 
Leis an fhìrinn innse chan eil móran ann 
a bhruidhneas mo chànan . 
Dé fios
a th' aca-san air leabhraichean móra an t- saoghail , air ceòl mór an t- saoghail , air dealbhan mór an t- saoghail ?
Mar sin bidh mi fàs sgith dhiubh
ach feumaidh duine a bhith beò a - measg dhaoine eile a dh’ aindeoin sin .
Co-dhiubh bidh mi 'nam shuidhe ris an loch
's cha bhi mi glacadh càil
's glé thric bidh mi dol dhachaidh le baga falamh . 
Tha mi smaoineachadh
gu bheil fios aig a’ bhaile air a-seo . 
Bidh Murchadh Mór a' faighneachd dhomh le seòrsa de ghàire
an d’ fhuair mi càil a-nochd ?
Tha e fhéin air a bhith togail tigh airson cóig bliadhna , a' tarraing chlachan móra dhachaidh air bara ach a' caitheamh an còrr de thìde a' sealltainn riutha anns a’ ghréin air beulaibh an tighe . 
Fear mór reamhar le geansaidh canabhais air .
'S bha mi 'nam shuidhe ris an loch
's mi a' coimhead na gréine a' dol fodha . 'S a' cluinntinn nan eun a' bruidhinn air feadh na mòintich . 'Nan cànan fhéin . 'Nan cànan samhraidh fhéin .
Is a’ chùbhraidheachd mun cuairt orm
's na clachan móra 'nan seasamh mu choinneamh na gréine .
'S an t- adhar a' fàs purpur is dearg . 
Ò tha bòidhchead anns an t- saoghal ceart gu leòr
ach tha a’ bhòidhchead nas fheàrr
nuair nach eil thu buileach 'nad aonar .
Co-dhiubh , chunnaic mi esan - an t- aonaran - pìos air falbh
's e 'na shuidhe leis fhéin . 
Cha robh e dèanamh càil ach a' suidhe . 
Cha robh fiù slat aige . 
Airson ùine mhòir bha mi sealltainn ris
mar gum bithinn a' sealltainn ann an sgàthan
ach cha do sheall esan rium idir . 
Bha e
mar gum biodh e smaoineachadh . 'Na aodach dorch leis a’ chrios ròpa mun cuairt air .
Sheall mi sìos do 'n bhùrn an dràsda 's a rithist
's bha mi coimhead builgeanan ag éirigh air uachdar
mar gum biodh iasg a' leum
ach cha robh gin a' tarraing air mo shlait . 
'S bha esan 'na shuidhe an siud fad na tìde . 
Theab mi dhol suas a bhruidhinn ris , 
ach dh’ fhuirich mi
far an robh mi .
Ghabh e dhan ulbhaig leis an òrd-mhòr , an t- òrd a' buiceil agus pian a' ruith na ghàirdeanan . 
Cha do shaoil an t- seana chlach dad dheth . 
Cha do dh’ fhalbh ach crotal is pùdar mar cheò , rud beag leis gach buille . 
Cha do shaoil an t- seana chlach dad de nì sam bith . 
Dh’ fhàs maoil an duine dearg , is fliuch , 
is bha cuislean ri bòcadh le cabhaig fala . 
Dh’ fhosgladh a bheul 
is anns an tiotadh a bhuaileadh an t- iarann a’ chlach , 
thuiteadh a ghèillean
is thigeadh anail a-mach na h- aon chnap .
An ceann greis , dhrùidh am fallas air an duine . 
Bha eanchainn a' slacadaich na chlaigeann
mar gum biodh làmhan làidir caillich ga fuine . 
Leig e roimhe . 
Thuit an t- òrd , 
agus thàinig crith na ghàirdeanan sìos o na h- uilnean gu bàrr nam meuran . 
Shuidh e air a’ chloich , 
agus shuath e fras fallais o a mhaoil . 
Chumadh anail grìosach ceàrdaich a' dol ; 
bha a chridhe a' turailich mu asnaichean . 
Bha corra ablach smuain gàrradh ... teine ... bean ... sgìth ... taigh ... clach - facail agus dealbhan am - measg a chèile .
Clach air na chruinnich deigh o chionn linntean , 
mus deach bonn a chur ri làr an siud . 
Clach air na fhras uisge is clachan-meallain , agus ùird , agus mionnan . 
Clach air an deach iomadach teine a chur . 
Trì troighean pailt de dh’ fhad , is dhà de àirde às an talamh . 
Clach dhòigheil , shèimh , 
nach do rinn cron a-riamh .
Taigh ùr , saimeant , le ceithir seòmraichean , 
cidsin le uinneag mhòr a' cumail sùil air a' Chuan Siar . 
Tapaichean faileasach , fàileadh fiodh geal , is fiach trì ceud na bhroinn .
Chuir e uilinn air gach glùin , 
is sheall e , 
's e ' sgrùdadh an àite
anns na dh’ fhàg a bhrògan làrach de fheur briste . 
Bha e a-nis a' tarraing anail an àite bhith ga sèideadh , 
is bha a chridhe a' plubadaich ri taobh a sgamhanan mar breac air bòrd locha .
Cha leigeadh e leas sealltainn ri an taigh – 
bha dealbh an taighe sgrìobhte le sgeilb na chuimhne . 
Thòisich an taigh aon oidhche ann an cathair cruaidh an cois an teine ann am fàrdachd Iain Fhionnlaigh . 
Ruith a chuimhne mar fhear air a bharan a-steach staran fliuch , 
shlìog e tro thallan le peilichean uaine is geal , agus suas do sheòmar
a bha mar an leth-cheud seòmar eile anns a’ bhaile ; le dreasair , being is òrd nan seasamh gu cugallach air ùrlar
a bha dìreach cho rèidh
's a dh’ fhàg na casan e . 
Agus sheall e ri taobh an teine anns a’ ghèibhil , 
agus bha ise an sin ga fheitheamh .
Catrìona .
E , 's i
bha bòidheach na latha , le aodach glan soilleir
( mas do bhàsaich a màthair ) . 
Dhèanadh i gàire cho socair , cho bàidheil , 
's gu saoileadh e
nach do rinn i gàire a-riamh
mas fhaca esan i . 
Rinn e - fhèin gàire , na shuidhe air a’ chloich .
Bha esan air ùr thàrsainn às a’ Chogadh , slàn sàbhailte , le sgeadachadh de fhasanan suirghe
a dh’ ionnsaich e anns a’ Nèibhi , 
agus bu mhath
gu robh sin aige . 
Cha robh Catrìona air còmhradh gaoil de a shamhail a chluinntinn , 
agus gheall i a phòsadh . 
Thogadh iad taigh ùr taigh le làr rèidh is ballachan còmhnard , is staidhre na mheadhon , dhaibh fhèin ,
thubhairt ise . 
Thogadh gu deimhinne , caisteal , 
nan dèanadh i gàire eile . 
Thogadh . 
Ach eadar a h-uile càil a bh' ann , cha robh e furasd dhà tòiseachadh air
agus b' ann air an t- samhradh-a-chaidh
a chuir e crìoch air . 
Dà bhliadhna deug .
Dh’ fhidir e daolag a' sreap bil feòir . 
Cha dèan thu càil dheth a charaid . 
Chan fhuiling sin do chudthrom a sheòid . 
Sin thu ... 
O ... theab thu ... 
gabh grèim ... daingead , 
cha mhòr
nach - h- ì ... òirleach eile
's bidh - 
an siud thu , 
dh’ fhalbh thu , 
dh’ fhalbh thu . 
Thog e a chas os a chionn
agus chuir e cnuidh a bhròig air a muin . 
Ghluais e bho thaobh gu taobh e
gus an robh am feur air a phronnadh , dorch . 
Amadan creutair , carson a bha i a' sreap an siud co-dhiù ?
Sheall e ris an òrd-mhòr anns an fheur . 
Bha buaileag gheal air an aghaidh-bhualaich ,
is an oir air a droch chaobadh . 
B' iomadach clab
a thug e leis , òrd
a bha ùr o chionn dà bhliadhna . 
Chliob e a ghàirdean deas , na fèithean cruaidh , 
is thog e a shùil ris an taigh .
Dà bhliadhna dheug , cha robh guth aig duine air a’ Chogadh an-diugh ; 
cha robh beachd aca
mar a shàraicheadh cogadh duine . 
Cha robh cuimhne aig Catrìona air suirghe fhasanta . 
Co-dhiù , cha robh na facail freagarrach tuilleadh . 
Thàinig feadhainn de na rudan
a thubhairt e rithe gu a theanga . 
Chrath e a cheann
agus dh’ fhalbh iad .
Mànran ... cùbhraidh ... maoth ... gaol ... 
- thuit iad air an talamh cho marbh ris an daolaig .
Thainig beul Chatrìona na chuimhne a-rithist . 
Na fiaclan geala , na bilean cruinn , bòg , blàth , òg . 
Ach dh’ fhalbh am blàths , 
dh’ fhalbh na fiaclan , 
theirig an òige , 
is sheac na bilean .
Le dìth taighe . 
Agus dh’ fhàs am beul cumhang , le preasan beaga a' ruith a-steach thuige , 
mar gum b' ann a-steach a-mhàin
a bhiodh anail a' dol troimhe . 
Facail uile 's a thigeadh a-mach .
Gu sealladh ort , a dhuine , dè as coireach
gun thog Teàrlach is Aonghas is Tormod taighean , 
ma tha e cho doirbh 's sin ?
H-uile tè de m' aois ann an taigh ceart , 
is mise fhathast gun bhùrn , gun sholas an seo ?
“ Togaidh mise taigh dhuit , " ars esan . Seadh , Seadh .
Cha togadh tu do thòin far a' bheing , 
nam faigheadh tu às leis . 
Teich , a dhuine , 
na strùc annamsa tuilleadh ... 
bheil thu ' dol a shuidhe an sin fad an latha ? 
Bha an guth aice cruaidh , cumhang mar na liopan , 
is chluinneadh e e na cheann cho math
's ged a bhiodh i a' bruidhinn .
Bha i a' bruidhinn .
Na seasamh anns an doras , ag èigheachd ... fad a’ latha ?
“ Chan eil , 
tha mi a' leigeil m' anail . "
Chuala e i a' snotairich mar each aig ceann sgrìob ghoirid . 
Bha i cho deamhnaidh ris a’ chlach fhèin . 
A' chlach na croich , an teis meadhon na lios , dìreach ann an rathad an starain . 
Staran còmhnard , leathann
a bha ise ag iarraidh . 
Nam biodh slabaid dynamite aige , 
chuireadh e - a’ chlach na mìle pìos .
Is dòcha
gum faod mi tòiseachadh le iomradh a thoirt air an sgoileir ainmeil sin Coinneach Jackson 
a chuir snas fad iomadach bliadhna air obair na Cathair Cheiltis ann an Oilthigh Dhùn Èideann . 
Bha an t- ollamh Jackson air fear den fheadhainn 
a chuir an céill suidheachadh 
a bha ri a fhaighinn ann an iomadach cultar Eòrpach agus ÀISIANACH anns na Linntean Meadhanach ,
far an robh an aon seòrsa coireannan agus sgeulachdan measail aig an t- sluagh air fad - àrd agus ìseal , uaislean agus tuath . 
Chan e sin a-mhàin ach
gun robh iomlaid a' sìor dhol air adhart eadar beul-aithris agus litreachas sgrìobhta ann an iomadach àite anns na Linntean Meadhanach .
A nis , ann an Èirinn agus ann an Albainn faodaidh sinn a ràdh 
gun do mhair an saoghal , ann an iomadach dòigh , ' meadhan-aoiseil ' móran nas fhaide
na rinn e ann an cuid de àiteachan eile .
Bha seo mar thoradh air tachartasan eachdrachail agus poilitigeach 
nach ruig mi a leas a rannsachadh an dràsta . 
A bharrachd  air a seo , faodaidh sinn a ràdh 
gun do dh' fhan Gàidheil Èirinn agus Alba nan aona nàisean , a thaobh cultair , suas gus an t- seachdamh ceud deug , agus eadhon gus an latha an-diugh fhéin ann an iomadach dòigh ;
agus tha seo gu h- àraidh fìor a thaobh an cuid sgeulachdan . 
Gu dearbha , fhad agus a mhair an ceangal dlùth eadar an dà dhùthaich , suas gus an t- seachdamh ceud deug , 
bha cuid de Ghàidheil Alba a' coimhead air Èirinn mar an ' Dùthaich Mhàthaireil ' , 
agus bha seo gu h- àraidh fìor a thaobh nan seanchaidhean agus nam filidhean ionnsaichte
a bha , nan cuid sgrìobhaidh , a' cleachdadh an aon seòrsa de Ghàidhlig chlasaigeach agus sheann-fhasanta
agus a bha na seanchaidhean Èireannach a' cleachdadh .
An uair a chaidh an seann saoghal Gàidhealach am mutha  - anns an t- seachdamh ceud deug an Èirinn agus anns an ochdamh ceud deug an Alba - 
thànaig sgrios cuideachd air saoghal nam filidhean agus nan seanchaidhean foghlamaichte
a bha a' cosnadh am beò-shlàinte ann an cùirtean nan uaislean móra Gàidhealach anns an dà dhùthaich
Chaidh
na bha air fhàgail de na seann sgoileirean seo às an t- sealladh am measg na tuatha ,
ach thug iad leotha cuid den ionnsachadh aca agus cuid de na seann làmh-sgrìobhainnean aca .
Tha mi air tarraing a thoirt mar tha air an t- seòrsa iomlaid
a bha a' tachairt eadar beul-aithris agus litreachas sgrìobhta anns na Linntean Meadhanach air feadh na Roinn-Eòrpa .
Bha seo a' dol - agus a' dol gu làidir - ann an Albainn agus ann an Èirinn .
A nis , chì sinn ann am beul-aithris , ann an cuid de chànainean fada bharrachd de bhuaidh litreachais sgrìobhta
agus a chì sinn anns a' bheul-aithris aig cànainean eile .
Tha seo gu math nochdta ann am beul-aithris Ghàidheal Alba agus Èirinn gu ruige an latha an diugh fhéin .
Faodaidh sinn a bhith gu math cinnteach
gun robh buaidh aig an t- suidheachadh
a dh' ainmich mi air an seo .
Bha dà shruth toirteil - de litreachas sgrìobhta agus de bheul-aithris - a' sìor bheathachadh agus a' sìor leasachadh a chéile fad linntean .
Ach bha e fìor chudromach cuideachd
gun deach na seann sgoileirean air chall am measg na tuatha
agus gun do sgap móran den ionnsachadh aca am measg na tuatha ri linn sin .
Ma tha sinn ag iarraidh dearbhadh air an seo ,
cha ruig sinn a leas a dhol nas fhaide na an treubh ainmeil sin de bhàird agus de sheanchaidhean , Clann 'ic Mhuirich 
Dh' eug am fear mu dheireadh de na seanchaidhean foghlamaichte seo - gu dearbha am fear mu dheireadh de a sheòrsa an Alba agus an Èirinn - ann an Uibhist a Deas anns an ochdamh ceud deug . 
Ach chan eil ach beagan agus ceud bliadhna 
on a dh' innis boireannach an Uibhist a Deas , 
a bha gun sgrìobhadh gun leughadh , cho fada agus is fiosrach sinn , sgeulachd do Eachann MacGilleathain , fear de luchd-cruinneachaidh Iain Òig Ile .
Chuir e an not seo ris an teacs .
Nis se 'Neil Currie the bard ' Niall Mac Mhuirich , fear de na bàird fhoghlamaichte .
Tha seo a' ciallachadh
gum bheil stòiridh againn an seo
a tha a' dol air ais troimh ghrunn ghinealaichean de bheul-aithris gu fear 
aig an robh leughadh agus sgrìobhadh
agus aig an robh làmh-sgrìobhainnean
anns an robh sgeulachdan .
Tha fios againn cuideachd bho litir
a chaidh a sgrìobhadh leis an Urr. Iain Mac a' Phearsoin , Ministear Shléite  anns an Eilean Sgitheanach , 
gun robhar a' leughadh , ann an làthair luchd-éisdeachd , timcheall air a' bhliadhna 1730 , sgeulachdan á làmh-sgrìobhainn 
a bhuineadh do Chloinn 'ic Mhuirich .
Agus tha fhios againn
gun robh làmh-sgrìobhainn eile
a bhuineadh do Chloinn 'ic Mhuirich air lorg an Uibhist a Deas anns an naoidheamh ceud deug . 
Dh' innis fear 
dam b' ainm Eachann MacLeòid seo do dh' Iain Òg Ile ann an 1871 , 
agus dh' innis e sgeulachdan
a bha e air a chluinntinn aig athair fhéin
a fhuair as an làmh-sgrìobhainn seo iad .
Tha fios againn cuideachd
gun tug Pàdruig Mac an Tuairneir - 
a rinn an co-chruinneachadh bàrdachd - làmh-sgrìobhainnean air ais á Èirinn ,
far an robh e air a bhith anns an arm , mu 1800 . 
Agus tha fhios againn
gun robh làmh-sgrìobhainnean a' siubhal mun cuairt agus sgeulachdan gan copaigeadh asta ann an Cóigeamh Mumhan an Èirinn a-steach don naoidheamh ceud deug .
Se ceist gu math fillte 
a tha ann ,
gu dé an dearbh bhuintealas 
a bha eadar beul-aithris agus sgrìobhadh ann an eachdraidh cuid de na sgeulachdan
ach faodaidh sinn a ràdh le cinnt
gun robh àite gu math cudromach aig sgrìobhadh ann an cruthachadh agus ann an aiseag cuid dhiubh 
Tha seo gu h- àraidh fìor a thaobh àireamh de Sgeulachdan-gaisge no Romansachan
a chaidh a sgrìobhadh ann an Gàidhlig eadar an ceathramh ceud deug agus an naoidheamh ceud deug . 
Bha na Romansachan seo air car den aon ghnè agus a' coilionadh car den aon seòrsa dleastanais mar litreachas gu h- àraidh am measg nan uaislean , 
agus a bha Romansachan Meadhan Aoiseil na Roinn-Eòrpa ann an dùthchannan eile .
Nis se na Romansachan seo , còmhla ris na Sgeulachdan-gaisge eile a bu shine na iad , mun Fhéinn agus mu Chù Chulainn , agus cuid de na sgeulachdan móra eadar-nàiseanta - 
se iad sin a bu mheasaile aig an fheadhainn a b' fhearr de na seanchaidhean agus aig an luchd éisdeachd am measg nan Gàidheal , araon ann an Èirinn agus ann an Albainn . 
Agus dìreach mar a bha an stòr aca , agus an seòrsa sgeulachdan a b' àirde prìs aca , ion agus a bhith co-ionann am measg nan seanchaidhean a b' fhearr an Èirinn agus an Albainn , 
bha an inbhe 
a bha aca am measg an t- sluaigh , faodaidh sinn a ràdh , co-ionann anns an dà dhùthaich cuideachd .
Tha móran de 
a sgrìobh , abair , Séamas Ó Duilearga agus Robin Flower mu na seanchaidhean Èireannach pailt cho fìor a thaobh nan seanchaidhean Albannach
Agus , air an làimh eile  , tha móran de 
a thubhairt lain Òg Ile , Alasdair MacGille-Mhìcheil , agus feadhainn eile , mu na seanchaidhean Albannach pailt cho fìor a thaobh nan seanchaidhean Èireannach
Nis sann ri té de na Romansachan
a dh' ainmich mi 
a tha mo ghnothach anns a' phàipear seo .
Se sin an sgeulachd
ris an abradh seanchaidhean na h- Alba An Ceatharnach Caol Riabhach
Ann an sgrìobhaidhean Èireannach tha i air a h- ainmeachadh mar Eachtra an  Cheatharnaigh  Chaoilriabhaigh no Eachtra Cheatharnaigh Uí Dhomhnaill
A - réir coltais , chaidh an sgeulachd seo a dhealbh an toiseach an Èirinn anns an t- siathamh ceud deug
an uair a bha cuid de na h- uaislean Èireannach
a tha air an ainmeachadh innte beò fhathast , 
no , faodaidh e bhith , goirid an déidh am bàis - urrachan móra 
mar a bha Aodh Dubh O Domhnaill , Seathan Mac an Iarla , agus O Conchobhair .
Chan  eil fhios
có a dhealbh an sgeulachd air thùs
ach feumaidh
gun robh meas agus féill orra
oir tha mu lethcheud lethbhreac dhi air lorg againn ann an làmh-sgrìobhainnean . 
Sann an Èirinn 
a chaidh a' chuid as motha dhiubh sin a sgrìobhadh ,
ach se aonan den fheadhainn as sine
a tha air faighinn teacs
a chaidh a sgrìobhadh le Eóghan Mac Gilleòin an Earraghàidheal ann an 1690 .
Bha meas air an sgeulachd ann am beul-aithris cuideachd is dòcha gu h- àraidh am measg Ghàidheal Alba .
Cho fada agus is fiosrach sinn , 
cha d' fhuaras lorg air teacs
as fhiach ainmeachadh dhi ann am beul-aithris na h- Eireann , 
ach chuir lain Òg Ile an clò seòrsachan dhi
a chaidh an togail an Ile agus an Geàrrloch am meadhan an naoidheamh ceud deug . 
Dh' ainmich e cuideachd seòrsa dhi
a chuala e aig Dòmhnall Mac a Phì an Uibhist a Deas , 
ach gu mì-fhortanach cha do dh' fhàg an Caimbeulach againn fiù agus geàrr-chunntas air an dòigh
anns an robh i aig an sgeulaiche ainmeil seo .
Ann an 1969 agus anns na bliadhnachan 
a lean suas gu 1975 , 
recòrd mi fhèin agus Aonghas Iain Dòmhnallach àireamh de ghabhail de an sgeulachd o Dhòmhnall Alasdair Seonstan ( Dòmhnall Alasdair mac Iain Mhóir 'ic Dhòmhnaill 'ic lain 'ic Ràghaill ) , sgeulaiche barraichte
a bha fuireach anns an Aird Mhóir , faisg air an Ìochdar an Uibhist a Deas 
Sann aig athair fhéin , Iain Seonstan , a chuala Dòmhnall Alasdair i . 
Rugadh Iain Mór Seonstan an Eirisgeigh , 
ach sann a Cill Donnain an Uibhist a Deas
a dh' fhalbh a chuideachd anns na fuadaichean mu mheadhan a' cheud seo chaidh .
Cha robh cinnt sam bith aig Dòmhnall Alasdair
cò aige fhuair athair i , 
ach bha e den bheachd gur dòcha 
gur h- ann aig athair-san a-rithist , Dòmhnall mac lain 'ic Ràghaill . 
Chuir mi fhèin agus mo cho-obraiche an Dr Ailean Bruford innse den sgeulachd o Dhòmhnall Alasdair an clò ann an Scottish Studies ann an l970 .
An déidh don sgeulachd a dhol an clò , lorgadh dà innse eile : aithris neo-iomlan 
a recòrd an Dr Calum MacGilleathain nach maireann do Choimisiún Béaloideasa Eireann on sgeulaiche ainmeil nach maireann Donnchadh Dòmhnallach ( Donnchadh mac Dhòmhnaill 'ic Dhonnchaidh ) an Uibhist a Deas ; agus aithris làmh-sgrìobhta ann an Cruinneachaidhe
a chaidh a toirt sìos le Dòmhnall Iain Dòmhnallach , mac Dhonnchaidh
a dh' ainmich mi , o bhràthair Dhonnchaidh , Niall mac Dhòmhnaill 'ic Dhonnchaidh nach maireann .
Ann an 1979 , gu mì-fhortanach an déidh bàs Dhòmhnall Alasdair ( bh. 1978 ) lorg mi fhéin agus an Dr Bruford teacs den sgeulachd am measg phàipeirean Alasdair MhicGille-Mhìcheil an Oilthigh Dhùn Èideann . 
Cha bu bheag ar n- iongnadh agus ar n- aoibhneas 
an uair a rinn sinn a-mach
gur h- ann aig seanair Dhòmhnaill Alasdair , Dòmhnall mac lain 'ic Ràghaill an Eirisgeigh a fhuair MacGille-Mhìcheil an innse seo ann an 1865 .
Is e
a tha mi cur romham anns a' phàipear seo beachd a ghabhail air plota no air cruth nan seòrsachan
a fhuaras aig Dòmhnall Alasdair agus aig a sheanair an coimeas ri chéile , agus an coimeas cuideachd ris an sgeulachd
mar a gheibhear i anns na làmh-sgrìobhainnean , 
a' gabhail mar eisimpleir an teacs 
a chuir O Gráda an clò ann an Silva Gadelica .
Tha bàrdachd Ghàidhlig de dhà bhun-sheòrsa 'ga dèanamh an diugh . 
Tha aon sheòrsa air a tharruing dìreach bho 'n t- sean-ghnàthas . 
Tha e a' riochdachadh a’ ghnàthais sin anns an am
a tha an làthair
ach tha cuibhreachadh a’ ghnàthais gu mór a' toirt feac às . 
Tha càirdeas an t- seòrsa eile - a’ bhàrdachd nuadhasach - ris an traidisean nas caime , 
ged a tha an ceangal soilleir gu leòr . 
Tha buaidh mheadhanach mhór aig dòighean coigreach oirre , gach cuid litreachasail agus culturach . 
Tha i eadar-dhealaichte ris a’ bhàrdachd ghnàthasaich ann an cuspair , ann an seasamh agus ann an cumadh . 
A' cur an céill mar a tha an saoghal air atharrachadh , 
'sann 's dòcha ann an eadardhealach cuspair as lugha
a gheibh sinn de annas .
'S ann air bàrdachd de 'n dàrna seòrsa sin
a tha an co-chruinneachadh sa a mach . 
An déidh sin cha bu mhisde sinn tòiseachadh le sùil ghoirid a thoirt air cruth agus ionad na bàrdachd ghnàthasaich ; 
mar a thuirt sinn a cheana
tha ceangal eadar na dhà . 
Is fior r' a ràdha , saoilidh mi , 
gur e greadhnachas agus com-pàirt
a bha fainear do 'n mhór-chuid de 'n bhàrdachd ghnàthasaich . 
Bha ealain a’ bhàird a' toirt cothrom do 'n luchd-éisteachd a dhol an com-pàirt cultarach ; 
agus bha an compàrt sin a' daingneachadh an grèim air an ionad chultarach . 
Bha a’ bhàrdachd gu mór air bhunait beulais
agus bha móran dhith an riochd òrain . 
Mar sin cha robh móran meas air nuadhas . 
Dh’ fheumadh an luchd-éisteachd greimeachadh a dh’ aon ligeadh ri brigh na cùise , 
agus mar sin 'se ealantas rannaigheachd agus geòire cainnt air an riochdachadh anns an fhacal ghleusda , dhrùidhteach
air an robh an t- inneas . 
Gu follaiseach , cuideachd , cha robh àite anns an leithid sin de shuidheachadh do dhreuchd an léirmheasaiche . 
Cha robh eadar-dhealachadh ann de 'n t- seòrsa
a tha air a chleachdadh an diugh eadar fear-éisteachd agus breithniche , 
ged a bha feadhainn ann , neo is iongantas , 
a bha air am meas roimh chàch ann am breithneachadh ealain . 
Bha an tomhais soirbheachais
a bha gu bhith le bàrdachd an crochadh , anns a’ cheud àite , air
an gabhadh an luchd-éisteachd rithe
na nach gabhadh . 
B' e sin an aon urras air
gu maireadh i
agus gum biodh i air a craobh-sgaoileadh a-mach às a h- àite agus às a h- am ionadail .
A nise , bha de bhuaidh aig an seo
gu robh e a' cur cuibhreachadh , ann an dòighean , gach cuid air a’ bhàrdachd agus air a’ bhàrd . 
Bha dlùth-cheangal eadar an traidisean agus comhdheilbh sòichealach àraidh . 
Mar a thuit an comhdheilbh sòichealach seo as a chèile , 
agus mar a chaidh ithe as agus rud eile a chur 'na àite , troimh an naoidheamh linn deug agus troimh an fhicheadamh linn , 
agus mar a thàinig dòighean-beatha ùr a steach ann an am
anns an robh buntanas ris an t- saoghal a muigh a' leudachadh gu brais , 
chaidh a’ bhàrdachd beagan air bheagan an tainead . 
Tha an searg sa ri fhaicinn ann an iomadach dòigh . 
Chaidh àireamh cinn-chuspair nam bàrd an teircead , 
agus thàinig aonchruth orra . 
Chaidh inntleachd an lughad . 
Thàinig sgìreileas ro-chumhang gu buil agus 'na chois claon-fhaireachdainn agus claon-shamhail , gu h- àraidh ann am bàrdachd nan eilthireach anns na bailtean móra .
Tha an searg ri fhaicinn cuideachd ann an deilbh na bàrdachd fhéin ; ann an crìonadh air so-labhairt ; ann an dith ath-nuadhais agus ann an cus earbsa á comhriaghailt ; anns na meataforan troimh-a-chéile ; agus ann am marbh-riaghailt an àite faram seòlta . 
Bha bàrdachd ann , gun teagamh , 
anns nach robh na mearachdan sin
agus 's ann aice-se
a tha an ceangal as dlùithe ris a’ bhàrdachd ùr . 
Ach cha robh i anns a’ choitcheannas .
'Se cur an aghaidh a’ chrìonaidh sa ann an cultur agus ealain
a tha ann an aon dual de 'n nua-bhàrdachd . 
Bha dòighean gnàthasach ann cuideachd air cur an aghaidh atharrachaidhean ; dòighean mar a bhith a' dèanamh de 'n am
a chaidh seachad seòrsa de linn-an-òir , 
far an robh gach cuid cuspair agus brosnachadh gun truailleadh , 
's far an robh an tìde gu math ( laoich agus banaraich air fonn aodharach , grianach ) ; dòighean mar mhór-amharas air nithean ùra ( bàrdachd éibhinn mu dheidhinn trèanaichean uilbheisteach agus baothalas coimheach , cùl-shleamhnach mar òl téa ) ; agus , an t- eisimpleir 's dòcha as fheàrr 
a dh’ fhoillsicheas brìgh na cùise féin-mholadh làsdail .
Tha a’ bhàrdachd nuadhasach a' dol ris a' ghnothaich ann an dòigh glé eadar-dhealaichte . 
Tha i a' coimhead ri oibreachadh na cùise le sùil tòrr nas fuaire agus aig a’ cheart am a' cleachdadh cainnt
a tha nas miona , nas pearsanta , nas nitheil agus nas dealasaich .
Tha móran de 'n bhàrdachd sa air a sgrìobhadh aig daoine
air an tàinig imrich as an dùthchas a mach do 'n t- saoghal mhór . 
Tha seo gu cinnteach fìor mu 'n fheadhainn
a tha an obair anns an duanaire sa ; 
bha an cuid oideachaidh na mheadhan air an atharrachadh , 
's gun àrd-sgoil , 
mar bu trice ,
's gun idir oilthigh anns a’ sgìr aca .
Tha an gluasad a mach do 'n t- saoghal mhór , agus am buntanas an sin ri an comhaoisean , gu h- àraidh anns na h- oilthighean , air sealladh nas leatha air beatha an duine agus cuideachd air barrachd fiosrachaidh air dùileachas an litreachais choigrich a thoirt dhaibh - co-ionad ùr gus breith a thoirt air an dualachas fhéin agus air a chuid ealain . 
Aig an aon am tha cinnt làidir air a socrachadh annta 
gu bheil iad air móran a chall an àite
na bhuannaich iad . 
A thaobh faireachdainn tha iad gu mór an eisimeil an dùthchais
do 'm buin am bun-fhiosrachadh agus , cuideachd , an teanga ;
ach tha am fiosrachadh coigreach air inntinn neo-eisimeileach àrach annta . 
Tha iad air fàs dà-chultarach
agus 'se an suidheachadh sa - fear anabarrach corrach -
a tha a' riochdachadh an teannais
as a bheil móran de 'n cuid bàrdachd a' tighinn . 
Anns an dàn “ Comharra Stiùiridh " tha an sgrìobhadair cuideachd , a mach air sgaoileadh eadar e fhéin agus eilean àraich . 
Mar thoradh air iomadh falbh agus tilleadh , tha an t- eilean roinnte eadar a’ chuid sin de a shaoghal
a tha caillte , a chuid
a tha am bàrd air a ghléidheadh ann fhéin
agus a tha bunasach 'na bheatha , agus an t- eilean 
mar a tha e air tionndadh gu bhith 'na àite eadar-dhealaichte .
Tha Mairearad Nighean Lachlainn air aon de na bana-bhàird
a bha beò mu dheireadh na seachdamh linn deug agus mu thoiseach na h- ochdamh linn deug . 
A réir an Ollaimh MacBhàtair , rugadh i mu 1660
agus chaochail i mu 1730 ,
ach tha MacGill-Eain Mac na Ceàrdaich , 'na leabhar Na Bàird Ghàidhealach eadar 1715 agus 1765 , ag ràdh ; 
Is e an dàn
a rinn i an 1751 ' Òran do Shir Eachann MacGill-Eain ' , 
a chaochail anns an Ròimh an 1751 . 
Am b' i Mairearad
a rinn an dàn seo ?
Tha Mac na Ceàrdaich cinnteach
gum b' i . 
Tha Pàdraig Mac an Tuairneir de 'n cheart bharail , 
agus tha e soilleir
nach robh Mac na Ceàrdaich ag aithris air Mac an Tuairneir a-mhàin 
oir tha iomadh eadar-dhealachadh bhriathran eatorra . 
Mar eisimpleir , tha Mac an Tuairneir a' tòiseachadh
mar a leanas ; 
Chan eil rann seach rann ag ràdh gu deimhinneach
gu bheil Eachann marbh , 
's cha mhotha
tha rann eile anns an òran ag ràdh a leithid , ach a-mhàin
gun dàinig a sgeul bàis ; 
ach tha an siathamh rann ( anns gach clò-bhualadh ) a' nochdadh
gum b' ann an déidh Blàr Chùil-Lodair
a rinneadh an t- òran ; 
Uime sin , ma tha Mac an Tuairneir agus Mac na Ceàrdaich ceart ann a bhith ag cur an òrain seo as leth Mairearaid , 
bha i beò an 1746 agus , a réir gach coltais , an 1751 .
A thaobh an òrain 
a rinneadh an 1702 , 
chan urrainn
nach e seo an t- òran do Shir lain MacGill-Eain
a tha a' tòiseachadh ; 
B' i Anna a’ bhan-righinn
oir tha an dara rann ag ràdh , 
‘ Nam b' fhiosrach Ban-righ'nn Anna . '
Ged a thuirt e 1702 anns na Bàird Ghàidhealach , 
tha Mac na Ceàrdaich ag ràdh anns an leabhar The Clan Gillean ; 
<English text
Gidheadh , faodar a bhith cinnteach
gu robh Mairearad ris na h- òrain roimh 1702 , agus cha mhór dà bhliadhna anns an aois mhóir
a fhuair Mairearad a réir beul-aithris . 
Dh’ fhaodadh
gun d’ rugadh i mu 1660
agus gun robh i beò an 1751 , gu h- àraidh
a chionn nach eil òran air a chur as a leth roimh 1689 no 1692 , 
agus tha beul-aithris ann 
gun robh i 'na meadhon aois
mun do shin i air bàrdachd .
Anns a’ bhliadhna 1821 chlò-bhuaileadh an Inbhir Nis le Seumas Friseal Co-chruinneachadh Dhàn , Òran , etc. , 
agus tha dà òran ann air an ainmeachadh air Mairearad ; ' Gaoir nam Ban Muileach ' , agus duan beag eile , ' Do chloinn Ghill-Eain air do na Caimbeulaich buaidh fhaotainn orra ' . 
Seo
mar tha an duan a' tòiseachadh ; 
Có ' aon mhac Sir Lachun ' ?
Cha robh ach aon Lachlann 'na cheann-cinnidh air Cloinn Ghill-Eain eadar bàs Lachlainn Mhóir an 1598 agus 1751 . 
B' esan Lachlann , am ' fear bu mheasaile 'n campa Mhontrois ' . 
Chaochail e an 1648 , 
ach bha dithis mhac aige , Eachann Ruadh , 
a mharbhadh aig Inbhir-chéitein an 1651 ; agus Ailean , athair Shir lain . 
Bha Ailean 'na cheann-cinnidh eadar 1651 agus 1674 . 
Tha an ' duanag ' aig Mac na Ceàrdaich mar seo ; 
Chan eil teagamh
nach eil Mac na Ceàrdaich ceart anns a’ chùis seo . 
B' e Sir lain an ' cuilean leòghainn ' , aon mhac Shir Ailein . 
Bha Iain 'na cheann-cinnidh eadar 1674 agus 1714 , 
agus gu dearbh is iomadh latha
bha e ' bhuainn le cluain nan Duibhneach ' . 
An 1674 thòisich na Caimbeulaich air milleadh a dhèanamh air Muile , agus a rithist an 1679 agus an 1680 . 
Cha robh lain ach ceithir bliadhna a dh’ aois an 1674 , agus eadar 1674 agus 1686
b' e Lachlann Bhròlais fìor cheannard Chloinn Ghill-Eain . 
Chaochail Lachlann Bhròlais an 1686 , 
agus ghabh Lachlann Thorrloisg an ceannas . 
Cha b' ann 
gus an do chaochail Lachlann Thorrloisg , an 1687 , 
a b' urrainn do neach a ràdh
gun robh Sir lain 'na cheann-feadhna da-rìreadh , 
agus cha robh e ach seachd bliadhna deug an uair sin fhéin . 
An 1688 theich Rìgh Seumas do 'n Fhraing . 
Chaidh Sir lain as a dhéidh , 
ach thill e a Mhuile an 1689 , 
dh’ éirich Clann Ghill-Eain leis , 
agus bha iad air deas làimh an airm Sheumasaich aig Cath Raon Ruairi ( Coille-chnagaidh ) . 
Ach mharbhadh an Greumach , 
agus chaidh an t- ar-a-mach bun os cionn , 
agus b' fheudar do Shir lain tilleadh a Mhuile . 
Dh’ éirich na Caimbeulaich a rithist , 
agus an 1690 thàinig Gilleasbuig , an deicheamh iarla , a Mhuile le arm mór . 
Ghabh Sir lain dìon an Càrn-Burg , 
ach anns a’ mhìos Mhàrt 1692 ghéill e do 'n Riaghaltas
agus thill e do 'n Fhraing beagan ùine an déidh dha Càrn-Burg fhàgail . 
Theagamh
gum b' ann eadar 1692 agus 1704 no 1702
a rinneadh an duanag
agus gur i an t- òran as sine
a tha air fhàgail de bhàrdachd Mairearaid . 
Uime sin , faodar a h- obair a chur eadar 1692 agus 1751 .
Chan eil fhios againn ach air fìor bheag mu a beatha . 
Ré iomadh bliadhna cha robh cinnt mu a h- ainm , 
am bu Dhòmhnallach no Leathanach i . 
Tha dearbhadh air a’ chùis
do nach tug Mac na Ceàrdaich an aire . 
Rinn Mairearad marbhrann do Ailean , mac Lachlainn Bhròlais , 
a chaochail an 1722 . 
Ann an rann de 'n òran seo , air dhi bhith a' moladh Ailein agus chloinn Ghill-Eain , tha i ag ràdh ; 
Chan eil aon teagamh
nach e Clann Ghill-Eain ' cinneadh a màthar ' . 
Ann an ' Gaoir nam Ban Muileach ' , ann a bhith ag caoidh bàs Shir lain , tha i ag ràdh ; 
Tha e soilleir
gum b' e Ailean Mùideariach a ' ceann-cinnidh thaobh athar ' . 
Uime sin , tha e soilleir
gum bu Bhan-Dòmhnallach de Chloinn Raghnaill Mairearad , 
agus gum bu Nic Gill-Eain a màthair . 
Chan eil teagamh sam bith
nach robh Mairearad pòsda aig fear de chloinn Ghill-Eain , 
agus tha e cuideachd cinnteach
gun do chaith i a beatha am Muile , 
agus gum b' e Clann Ghill-Eain cuspairean a dàn , có dhiubh anns na dàin
a tha againn fhathast .
Cha do chuir Iain MacCoinnich ach seachd rannan de ' Ghaoir nam Ban Muileach ' ann an Sàr Obair . 
Cha b' fhiach leis an còrr de a bàrdachd a chur 'na leabhar , 
ged tha e ag ràdh ; 
Cha robh aige ach fíor dhroch bharail air bàrdachd Mairearaid . 
Cha robh i , 'na bheachd-san , idir faisg air Diorbhail Nic a' Bhriuthainn , 
mu 'm bheil e ag ràdh ; 
Tha sinne a' dìoghladh air an dìmeas
a rinn MacCoinnich air Mairearad , 
oir chan eil againn ach a h- aon deug de a dàin , 
ged a chunnaic Iain MacCoinnich cóig ar fhichead . 
Tha mac-an-duine ag àiteachadh iomadach seòrsa àite , 
agus tha na h- àiteachan sin eadar-dhealaichte a thaobh coimhearsnachd . 
Tha an Arctic , mar eisimpleir , fuar agus tioram
agus na tropics teth agus fliuch . 
Tha buaidh aig a’ choimhearsnachd air na sluaghan fa-leth de gach seòrsa air dhòigh
's gu bheil gach sluagh a' tighinn cho mór
's as urrainn dha ris a’ choimhearsnachd
anns a bheil e . 
'Se an dòigh
anns a bheil an t- atharrachadh seo a' tighinn
gu bheil barrachd sliochd ga fhàgail leis an fheadhainn sin
a tha comasach air iad fhéin a dhèanamh suas ris a’ choimhearsnachd , 
agus nas lugha sliochd aig càch .
Anns an dòigh seo , mar a tha na mìltean bliadhnachan a' ruith , 
tha an sluagh ga dhèanamh fhéin suas nas motha 's nas motha ri a choimhearsnachd fhéin . 
Tha mac-an-duine , coltach ri fàs-bheairtean eile , air tighinn fo bhuaidh taghaidh leis na coimhearsnachdan fa-leth
anns a bheil e beò , 
agus mar thoradh air a-seo thàinig grunn de threubhan daonna eadar-dhealaichte am bith le mean-fhàs .
Chan eil ann an treubhan , 
a rèir 's mar a tha sinn a' cleachdadh an fhacail an seo , ach sluaghan
a tha eadar-dhealaichte bho chéile a thaobh àireamh ghineachan . 
Tha sluaghan mhic-an-duine a' dol 'na chéile ann a leithid de dhòigh
's gu bheil e gu tric duilich dhuinn innse
có an treubh
do'm buin duine àraidh . 
Mar eisimpleir , bhiodh e duilich Arabach le craiceann dorch , a mhuinntir Cheann a tuath Afraga , a dhealachadh bho dhuine-dubh Afraganach
aig a robh craiceann rudeigin soilleir , 
ach buinidh an dàrna duine a thaobh teòiric , do 'n treubh Muir-meadhon-thireach
agus an duine eile do ‘n treubh Afraganach . 
Ach gabhaidh na sluaghan 
a bhuineas do 'n dà threubh sin dealachadh a thaobh tricead iomadh gine anns an dà shluagh .
Gabhaidh ceallan dearg-fhuileach mhic-an-duine an dealachadh bho chéile a rèir nàdur nan stuthan
a tha iad a' giùlain air an uachdair , 
agus a chionn 's gu bheil e meadhonach furasda sampall a ghabhail de fhuil mhóran dhaoine ann an sluaghan fa-leth , 
chaidh móran de rannsachadh a dhèanamh air tricead gineachan nan seòrsachan fala
a tha aig mac-an-duine .
Chaidh na bun-chomharraidhean aig an riaghailt sin de sheòrsachan fala
ris an can sinn ABO a mhìneachadh anns a’ chaibideal mu dheireadh , 
agus chunnaic sinn
gu bheil an riaghailt fo smachd nan trì ailealan IA , IB , agus “ i " .
Chan eil an riaghailt buileach cho simplidh ri seo , 
agus is iongantach
mura lorgar camaidhean eile
mar a thig ailealan ùra am follais aig an lócus ghineachan seo . 
Mar eisimpleir , tha dà sheòrsa eadar-dhealaichte ann de fhuil A ; 
'se sin A1 agus A2
is iad fo smachd dà aileal eadar-dhealaichte . 
Tha fios againn cuideachd
gu faod na gineachan ABO a bhith air an atharrachadh le gineachan eile . 
Ach air sgàth simplidheachd , fàgaidh sinn a thaobh a' mhór-chuid de na camaidhean anns an riaghailt seo .
Chaidh rannsachadh a dhèanamh air roinn nan seòrsachan fala ABO air feadh na mór-chuid de ‘n t- saoghal . 
Lorgadh , 
mar a shaoileadh duine , 
gu robh tricead nan seòrsachan fala sin eadar-dhealaichte anns na treubhan fa-leth . 
Tha seo mar mheadhon priseil air lorg a-mach a' chàirdeis 
a tha aig cuid de shluaghan ri chéile . 
Bha na Gypsidhean , mar eisimpleir , ag agairt a riamh
gur h- ann ás na h- Innseachan
a thàinig iad , 
ach glé thric tha na daoine sin a' coimhead gu math coltach ri sluagh eile na dùthcha
anns a bheil iad a' tuineachadh . 
Co-dhiù , ma rannsaichear seòrsachan fala ABO nan Innseanach , nan Hungarianach agus na Gypsidhean Hungarianach , 
tha e soilleir 
gu bheil na Gypsidhean glé eadar-dhealaichte bho na Hungarianaich agus glé choltach ris na h- Innseanaich .
Tha seo , a thuilleadh air
gu bheil cànan nan Gypsidh a' tighinn ( le iomadh atharrachadh ) bho ‘n t- seann chànain Innseanach
ris an can sinn Sanskrit , a' dearbhadh
gur h- ann ás na h- Innsean
a thàinig sluagh nan Gypsidh .
Tha dà shluagh eile anns an Eòrpa an Iar
nach eil cinnt aig daoine
co ás a thàinig iad . 
Is iad sin na Lappaich , á roinn a tuath mór-roinn Lochlainn , agus na Basgaich
a tha a' tuineachadh air a’ chrìch eadar an Fhraing 's an Spàinn , dlùth do Bhàgh Biscay . 
Cha bhuin cànanan an dà shluaigh seo do ‘n teaghlach-chànanan Eòrp-Innseanach . 
Thathas de ‘n bheachd
gur h- e 
th' anns na Basgaich iarmad de ‘n t- sluagh
a bha anns an Roinn Eòrpa roimh linntean na h- eachdraidh , 
agus gu robh iad uair gu math nas sgapte
na tha iad an diugh . 
'S ann aca
tha an tricead as lugha anns an Roinn Eòrpa de sheòrsa fala B ( 2 . 71 % aig Basgaich na Frainge ) , 
agus tha dealachaidhean eile , a thaobh riaghailtean nan seòrsachan fala , eadar iad agus an nàbaidhean , 
mar a chì sinn . 
B' àbhaist do dhaoine saoilsinn
gu robh na Lappaich càirdeach do na Mongolaich .
Ach ma choimeasar na seòrsachan fala ABO
a tha acasan ris na seòrsachan 
a tha aig an nàbaidhean , agus aig na h- Eskimos agus na Sìnich , 
tha e soilleir
gu bheil na Lappaich eadar-dhealaichte bho ‘n triùir eile . 
Tha an gine son seòrsa fala A2 ri fhaotainn mar as trice anns an Roinn-Eòrpa a-mhàin ,
agus chan eil i aig an t- sluagh Mhongolach . 
Gheibhear i , leis an tricead as motha
a th' aice air an talamh , a - measg nan Lappach .
Cha bhuin na Lappaich , ma tha , do na Mongolaich , 
ach tha iad 'nan Eòrpaich
a tha air fàs gu mór dhaibh fhéin ann an ceann a tuath Lochlainn . 
Tha a bhith cruth-rannsachadh nan Lappach an coimeas ris na Mongolaich a' cur taice ris a’ cho-dhùnadh seo .
Tha rannsachadh nan tricead ABO , a' cur taice cuideachd ris a’ bheachd
gu bheil an t- Innseanach Ameireaganach dealaichte 'na threubh bho Mhongolaich na h- Asia an Ear .
Tha ceudad àrd de na Sìnich
aig a bheil an seòrsa fala B , seòrsa
nach fhaighear a - measg nan Innseanach an Ceann a tuath 's an Ceann a deas Amearagaidh . 
Mar sin , ged a dh’ fhaodas suathalas a bhith aig na h- Innseanaich Ameireaganach ris na Mongolaich anns an Asia an Ear , ann an dòighean àraidh , leithid cruth nan sùilean , no dath fuilt is dath shùilean , 
feumaidh
gun do dh’ fhàg iad an Asia ,
's gun deach iad a-null a dh’ Amearagaidh
mus do theann na Mongolaich ri sgaoileadh .
Tha roinn nan seòrsachan fala ABO anns an Eòrpa an Iar glé ùidheachail a thaobh nan Ceilteach . 
Coltach ri sluagh Innis Tìle , agus sluaghan eile air crìochan na Roinn-Eòrpa , leithid nam Berberich an Ceann a tuath Afraca , agus nam Basgach , tha tricead glé àrd a - measg nan Ceilteach aig a’ ghine
tha co-cheangailte ri seòrsa fala 0 , 
agus tricead ìosal aig a’ ghine airson seòrsa fala A .
Chithear seo gu soilleir bho na mapaichean .
Cha robh muinntir eilean Bheàrnaraigh mu mheadhon na naodhamh linne deug gun eòlas air mì-dhòigh , no , gu dearbh , gun eòlas air ainneart aig amannan . 
A rèir an cuimhne fhéin air an eachdraidh cha bu rud annasach dhaibh fear a bhith air atharrachadh as fhearann gun adhbhar na b' fheàrr
na gun shaoil am maor sin iomchaidh . 
Agus am fear
a dheidheadh e fhéin agus am maor a-mach air a chéile
bha e dualtach
gun deidheadh esan fhuadach as an àite gu buileach . 
Bha smachd air daoine
a bha teann dha-rìribh ,
agus bha a’ mhórchuid ga ghiùlain .
Ach bha móran
nach robh ag aontachadh leis an smachd sin , 
ged nach robh iad a' faicinn dòigh air a leasachadh . 
Agus bha fear no dhithis ann 
a bha deònach air a dhol na bu dàine , air a’ mhaor co-dhiù , 
agus a dhèanadh a’ chùis air na ' h- urracha móra '
uair sam bith a gheibheadh iad an cothrom - mar Dòmhnall Dubh
a fhuair innleachd air duine
a bhathas a' fuadach a dh’ Ameireaga a ghoid as an t- soithich
anns an robh e air a chuingealach
is i air acair air a’ chaolas . 
Chaidh a fhalach an eathar a’ mhaoir
agus , nuair a fhuaras fàth , 
chaidh aiseag gu tìr agus a leigeil saor gus a shlighe a dhèanamh dhachaigh gu taobh siar Leòdhais . 
Bha feadhainn dhe leithid sin air am meas gaisgeil .
Cuideachd , bha daoine an Sgìr Uige beagan ron am sa air seasadh aig feadhainn 
a bha togail dhaoine dhan arm , agus air feuchainn ri casg a chur orra . 
Bha seo a' sealltainn , 
umhail 's gan robh daoine , 
gun robh ìre de fhiachainn ann 
aig an seasadh iad an aghaidh an luchd sàrachaidh . 
B' e an seasamh
a rinn muinntir Bheàrnaraigh an aghaidh achdan an t- siamarlain an 1874 a cheud aon dhe na còmhstrithean sin a thaobh fearainn
a dh’ fhàs lìonmhor anns na h- eileanan feadh an ath dhusan bliadhna . 
Chan eil teagamh
nach robh na tachartasan agus na fiosrachaidhean sin
air an tug sin iomradh air feadhainn dhe na rudan 
a dh’ ullaich inntinn dhaoine
agus a chruadhaich iad gus seasamh a dhèanamh aig an am .
Bha bun-adhbharan na cùise a' dol air ais a dhà -na -tri bhliadhnaichean . 
Mar dhaoine a bha fuireach an eilean mara gun móran iathadh fearainn
bha mòinteach aig muinntir Bheàrnaraigh bho shean air tìr-mhóir Leòdhais mu choinneamh an eilein . 
An toiseach , aig an am
air a bheil sinn a' tighinn , 
b' ann an àite
ris an canadh iad Beinn a' Chuailein
a bha a’ mhòinteach aca , 
ach chaill iad i sin an 1872
nuair a chaidh an ionad
anns an robh i a dhèanamh 'na frìth .
Na h- àite fhuair iad roinn na bu lugha de mhòintich
air an robh mòinteach Iarseadair . 
An lùib an atharrachaidh sa bha e air a chur orra gàrradh a thogail air a’ chrìch eadar iad fhéin agus frìth Sgealasgro - crìoch anns an robh suas ri seachd mìle a dh’ fhad . 
Rinn iad an obair sin , 
a thug ùine mhór bhuapa , 
agus a thug cothrom cosnaidh bhuapa cuideachd , air an cosgais fhéin . 
Chan fhaodadh iad beathach a chur air inghilt ann 
gus an robh a’ chrìoch dìonach .
Fhuair iad gealltanas , a réir iomraidh - agus pàipear bhon t- siamarlan
ged a chaidh e ' air chall ' anns an oifis aige an déidh sin - 
nach deidheadh an carachadh as a’ mhòintich sin
fhad 's a ghiùlaineadh iad iad fhéin gu dligheach
agus fhad 's a phàigheadh iad am màl 'na am .
Ach cha b' ann mar sin
a thachair . 
Aig an am sa , is a’ phrothaid a' falbh gu mór as na caoraich , gu sònraichte air talamh bochd
a bha a' call a thoraidh , 
bha uachdarain agus an luchd gnothaich a' géilleadh dhan bheachd
gur ann as an fhrìth
a bhiodh a’ bhuannachd ri faotainn anns an am 
a bha teachd .
Bheireadh seo dòigh dhaibh air airgead a thoirt as an fhearann bu bhochda ,
oir shaoil leotha
gun tigeadh am fiadh agus an naosg is a’ chearc-fhraoich beò an àite
anns nach soirbhicheadh le caoraich no le ainmhidh bhuannachdail sam bith eile . 
Mar sin , leis an déigh a bha air an t- sealg am measg nan daoine móra , 
dhèanadh iad bith-beò math dhaibh fhéin . 
Reiceadh iad earrannan dhen talamh riutha
no bheireadh iad dhaibh e air ghabhaltas
agus bhiodh màl móran na b' fheàrr aca
na gheibheadh iad bho thuathanach air an aon raon . 
Agus 's dòcha
gun ruigeadh beagan dhen uaisle orra fhéin còmhla ris an airgead .
Chan eil teagamh sam bith ann 
nach e plèana buannachdail
a bha an seo dha na h- uachdarain
agus tha fhios
gur e am beartas
a bha e a' gealltainn
a mhol e an sùilean Dhòmhnaill Munro , siamarlan Leódhais - agus an sùilean a mhaighstir , Sir Seumas MacMhathain , cuideachd , 
ged a chaidh oidhirp a dhèanamh as déidh làimhe gus a thoirt saor , ag radha
nach robh mion-fhios aige air na cuisean
anns an robh an Rothach an sàs . 
Ach ma bha e buannachdail dhan uachdaran
'se an ailbhe
a bha ann dhan chroitear . 
'S ann 
a bha e a' toirt bhuaidhe a’ chuid a b' fheàrr dhen bhith-beò chaol
a bha aige .
Sin e dìreach
mar a thachair do chroitearan Bheàrnaraigh . 
An déidh na chaidh a ghealltainn dhaibh
thuirt an siamarlan riutha aig deireadh 1873 - ro cheann an dà bhliadhna - 
nach fhaodadh iad beathach a chur gu mòinteach Iarseadair tuilleadh . 
An àite na mòinteach sin bha e a' dol a thoirt taca Thàcleit dhaibh
agus e 'na bheachd Iarseadair a thoirt do lain Dòmhnallach , tuathanach Thàcleit . 
Cha robh na daoine moltach air an seo . 
Bha na h- uibhir de thalamh àitich an Tàcleit
ach cha robh a’ mhòinteach idir cho math no cho farsaing . 
Dh’ iarr na daoine mòintich an t- Sroim còmhla ri Tàcleit
ach cha robh an Rothach deònach air an seo . 
Bha e air son fearann muinntir Bheàrnaraigh a chuingealachadh ris an eilean . 
Bheireadh
na bha de thalamh àitich an Tàcleit cothrom dha air beagan de lotaichean ùra a dhèanamh do fheadhainn
a bha a staigh còmhla ri an càirdean , agus màl fhaighinn asda .
Cha robh na daoine riaraichte idir leis an seo 
agus dh’ iarr iad lethbhreac dhen litir-aonta 
a bha Seumas MacRath , maor-fearainn Sgìr Uige , air a leughadh dhaibh
nuair a ghabh iad a’ mhòinteach 
agus ris an robh iad air an ainm a chur .
Se ' Blàr a’ Bhràighe '
a their luchd na Beurla ris
ach 'se ' Blàr a’ Chumhaing '
a their muinntir an àite ris , 
agus sin
a chionn 's gur h- ann aig a’ Chumhang
a thugadh na buillean
a bha ann . 
An diugh tha rathad mór a' lùbadh mu iomall a’ Chumhaing
ach air an latha ud , an naodhamh latha deug de 'n Ghiblein anns a’ bhliadhna ochd ceud deug ceithir fichead agus a dhà , cha robh ann ach ceum glé mhì-shocair fo bhonn bruthaich àird agus os cionn bearraidh
a bha a' sìneadh gu cas astar math throighean sìos gu clachan garbha a’ chladaich .
Dìreach mar a tha fìor a thaobh bhlàr agus chogaidhean eile 
bha adhbhar , na is dòcha adhbharan , sònraichte air muinntir nam bailtean seo a chur thuige gus dùbhlan a thoirt do ‘n oighreachd agus eadhon do ‘n lagh .
Cha do ghabhadh móran suime de an cuid adhbharan na idir de gach casaid
a rinn iad . 
Ré nam bliadhnaichean roimhe seo bhathas a' sìor chur ri àireamh nan croitear anns na trì bailtean
ris a bheil ar gnothach ; Peighinn a’ Chorrain , Am Baile Meadhonach agus Gead an t-Saillear . 
Cha robh am fearann ach mu làimh co-dhiubh , 
agus is olc
a fhuaras roinnean na bu lugha a dhèanamh air . 
An uair a thug Aonghus Stiùbhart á Peighinn a’ Chorrain fianais mu choinneimh a’ Mhorair Napier
thuirt e
nach robh am Peighinn a’ Chorrain ri linn a sheanar ach cóignear chroitearan
ach a nise gun robh còrr is fichead croitear ann . 
Aig an aon chùirt thuirt Somhairle MacNeacail às a’ Bhaile Mheadhonach
gun tugadh mu fhichead teaghlach a steach do ‘n Bhràighe anns na bliadhnaichean eadar 1840 agus 1883 . 
Mar sin bha na croitean aig an am seo ro bheag , am màl ro àrd agus an talamh glé bhochd .
Se 
a dh’ adhbharaich an gluasad sluaigh seo
gun robhas anns na bliadhnaichean ud a' fàsachadh bhailtean eadar am Mol agus Torra Micheig deas air Loch Shligeachan gus leasachadh a dhèanamh air frìth fhiadh a’ mhorair .
Ged a bha an imrich sluaigh seo trom air na bailtean
a dh’ ainmich mi
cha robh cùisean buileach cho dona
gus an tugadh bho mhuinntir a’ Bhràighe cead feuraich air Beinn Li anns a’ bhliadhna 1865 . 
Cha b' ann air a’ Mhorair Dhòmhnallach
a chuireadh a choire air an trobha seo ach air Fear a’ Choire .
Thugadh feurach na beinne air mhàl do dh’ fhear 
a bha ri tuathanas faisg air làimh . 
Bha sluagh nam bailtean glé mhì-riaraichte leis a-seo
ach , co-dhiubh , chaidh an cuid spréidhe iomain gu an dorsan
agus cha robh air a nise ach feurach agus foghar a thoirt às na croitean bochda
a bha aca . 
Cha do rinneadh fiù lughdachadh air an cuid màil ri linn Beinn Li a chall .
Bliadhna an déidh bliadhna fad shia bliadhna deug rinneadh casaid is gearain mu ‘n t- suidheachadh 
anns an robh iad . 
Cha mhór éisdeachd
a fhuair iad bho Fhear a’ Choire na bho Dhòmhnallach an Torra Mhóir , 
a bha 'na bhàillidh an déidh bàs Fear a’ Choire . 
Thugadh feurach na beinne a rithist air mhàl do dh’ Iain MacAoidh
aig an robh tuathanas Phort Rìgh . 
Bha muinntir a’ Bhràighe a' cumail a mach
gun do gheall Fear an Torra Mhòir
gum faigheadh iad feurach na beinne air ais cho luath
's a bhiodh an aonta aig MacAoidh air ruith - anns a’ bhliadhna 1881 . 
Bha bailtean eile anns a' Bhràighe
aig an robh ùidh anns a’ bheinn seo
agus bithidh e coltach
gun do leag muinntir an Olaich agus Achadh na h-Anaid taigh cìobair
a bhathas a' togail air a’ bheinn , 
ach chaidh an troimhe-chéile seo a rèiteach gun mhóran dragha . 
Thogadh an taigh ; 
bha an aonta aig MacAoidh air ruith , 
ach cha robh guth air feurach na beinne a thoirt dhaibhsan
a bha a' meas
gun robh còir aca air sin .
Bha bàillidh ùr a nise am Port Rìgh , fear Alasdair Dòmhnallach , 
agus chuir muinntir a’ Bhràighe an gearain f'a chomhair san , 
ach cha bu mhór
a b' fheàirrde iad sin . 
Chuir iad litir thuige agus ainmean nan croitear rithe
ach cha robh esan ach 
mar a bha e roimhe , a' maoidheadh bàirligeadh
nam biodh a chridhe aca gnothach a ghabhail ri feurach na beinne .
Bha sia bliadhna deug a nise
bho thugadh bhuapa feurach na beinne . 
Rinn iad
na b' urrainn dhaibh gus an crannchur a chur mu choinneimh a’ Mhorair agus a chuid bhàillidhean , 
agus 'se an éiginn fhéin
a thug air a’ mhór chuid dhiubh diùltadh an còrr màil a phàigheadh bho Bhealltainn na bliadhna sin .
Ma bha dàil a' dol anns na bliadhnaichean roimhe seo
cha robh air an turus seo . 
An taobh a staigh de bhliadhna bha cumhachd an lagha air dùsgadh
agus air an t- seachdamh latha de ‘n Ghiblein 1882 bha Aonghus Màrtainn , oifigeach an t- siorraim , Eoghan Robasdan
a bha 'na fhear cuideachaidh aige , agus Tormad Peatan , oifigeach fearainn a’ Mhorair , air an turus do ‘n Bhràighe
agus pasgan shumanaidhean aca 
gus am bàirligeadh a mhaoidheadh orrasan
nach do phàigh am màl aig a' Bhealltainn roimhe sin . 
Cha robh an ionnsaigh sin gun fhios do mhuinntir a’ Bhràighe 
agus anns na làithean a bha ann
bha luchd faire aca air àird a’ Chumhaing air eagal duine thighinn an rathad gun fhiosd
am feadh is a bha muinntir nam bailtean ri obair na feamann .
Air an t- seachdamh latha de ‘n Ghiblein chunnacas an triùir fhear a' nochdadh aig Bealach Achadh na h-Annaid
is cha luaithe sin
na thog an luchd faire bratach ri crann ; 
thòisich an ola-thruis , 
rinn na bàtaichean air tìr , 
is rinn na fir is na mnathan air Sloc nan Leannan a choinneachadh nan coigreach . 
Thug am Màrtainneach na sumanaidhean às a phòcaid
agus shìn e iad do aon de na fir . 
Dìreach an sin dh’ iarradh air a’ bhalach òg
a bha ri faire a dhol a dh’ iarraidh aithinne . 
Cha bu ruith ach leum leisan
is cha robh e fada ris . 
Chuireadh an sin na sumanaidhean 'nam pasgan air an rathad
agus thugadh air a’ Mhàrtainneach séideadh math a thoirt air an aithinne agus leis a-sin teine a chur ris na sumanaidhean .
Cha robh air sin ach sin fhéin .
Anns na h- aisteachan lìomhte a sgrìobh Dòmhnall MacFhionghain , ceud Ollamh nan Cànanan Ceilteach an Oilthigh Dhùn Èideann , air litreachas nan Gàidheal , 
tha e a' dèanamh iomraidh air bàrdachd chràbhach na Gàidhlig , 's a' gearan air gainne agus laige nan laoidhean Gaidhealach .
Tha e gu sònraichte ag ionndrainn nì sam bith 
ris am faodte ' dàn-mòr ' , no epic , a ràdh ann am bàrdachd spioradail na Gàidhlig , 's a' cur an cèill
nach eil nì innte
a thig suas ri bàrdachd Oisein ann am farsaingeachd 's am mòrachd smuain . 
Tha e furasda dhuinne oiteag bhon naodhamh linn deug fhaireachadh anns na beachdan sin . 
Chan eil e dèanamh cus dragh dhuinn an-diugh
nach eil càil de Mhiltonachd ri lorg anns a’ Ghàidhlig , 
's cha mhò na sin
a tha bàrdachd Oisean Mhic a' Phearsain a' cur na draoidheachd oirnn
a bha i cur air MacFhionghain . 
Tha sinn an-diugh ga fhaicinn nas iomchaidhe 's nas buannachdaile bàrdachd na Gàidhlig a rannsachadh 's a mheas a - rèir an dualchais 
dham buin i 's mu choinneamh an t- suidheachaidh
a tha ga toirt gu bith . 
Agus anns an rannsachadh seo , an coimeas ris gach seòrsa eile bàrdachd 
a tha againn ,
rinneadh tomhas mòr de dhearmad air a’ bhàrdachd spioradail . 
Bho là MhicFhionghain , chan aithne dhomh
gun d’ rinneadh sgrùdadh sam bith as fhiach ainmeachadh air bàrdachd chràbhach na Gàidhlig , a-mach bho na sgrìobhaidhean aig an Oll. Urr. Iain MacAonghais nach maireann , 
agus b' ann an cuspair 's an teagasg na bàrdachd
a bu mhotha bha [a] dh’ ùidh aigesan
'S e 
tha romham sa phàipear seo sùil nas dlùithe a thoirt air aon seòrsa de dhàn spioradail
a thàinig am follais sa Ghàidhlig san ochdamh linn deug 
's a ràinig làn ìre san naodhamh linn deug - am marbhrann soisgeulach - 
gus nochdadh cuid de na ceanglaichean 's na h- eadar-dhealachaidhean
a tha eadar na dàin seo agus seann dualchas nam marbhrann sa Ghàidhlig .
Tha an dàn molaidh a' cliùthachadh an duine
nuair a tha e beò no ga chaoidh
nuair a tha e a' bàsachadh , a' fàs bho fhìor sheann fhreumhan san dualchas Cheilteach , 
's chan eil fada
bho rinn an t- Oll. Iain MacAonghais mìneachadh lèirsinneach air gnàth-bhriathrachas , no reatoraig , an dàin mholaidh sa Ghàidhlig .
Mas e marbhrann
a tha anns an dàn mholaidh , 
faodar marbhrann gaisgeil a ràdh ris , 
oir mar as trice 's e ceann-cinnidh
a thathar a' caoidh , a' moladh eireachdas a phearsa , a thapachd air chùl arm , fhialaidheachd 's a ghliocas , uaisleachd agus dàimhean an stoc
bhon do shìolaich e . 
Chan eil teagamh
nach robh buaidh mhòr aig an t- seòrsa bàrdachd seo ann a bhith a' daingneachadh a’ mhothachaidh
a bha aig daoine air bun-stèidh is eachdraidh a’ chomainn
dham buineadh iad , 
's tha sinn a' faicinn an dàin mholaidh seo gu ìre mhòir a' call a lùiths
nuair a tha bunaitean na seann Ghàidhealtachd a' diobradh san ochdamh agus san naodhamh linn deug . 
Agus seo an dearbh àm
anns a bheil bunaitean ùra a' chreidimh shoisgeulaich gan suidheachadh air Ghàidhealtachd agus seòrsa ùr de mharbhrann a' nochdadh , am marbhrann spioradail , a' moladh cinn-iùil a’ chreidimh - ministearan , ceistearan is èildearan .
'S dòcha
gu robh cleachdadh is gnàthas nam marbhrann cho làidir sa Ghàidhlig
's gum biodh am marbhrann spioradail air nochdadh co-dhiubh , 
aon uair 's gun tàinig ministearan ainmeil is Crìosdaidhean iomraiteach eile gu ìre bhith bàsachadh , 
ach 's iongantach
mura robh meadhon brosnachaidh eile ann a thuilleadh air seo , 
agus b' e sin na marbhrannan moralta aig Rob Donn .
'S ann an ceann a tuath 's air taobh an ear na Gàidhealtachd
a tha na marbhrannan spioradail a' nochdadh an toiseach , agus fear dhen fheadhainn as tràithe dhiubh bho Dhòmhnall MacMhathain à Cill Donnain an Dùthaich MhicAoidh . 
Bha Rob Donn air ceum , barrachd is ceum , a thoirt air falbh bho sheann ghnàthas nam marbhrann gaisgeil . 
B' e
bha fainear dhà-san sgrùdadh a dhèanamh air an duine ann an seadh moralta - 
am b' e duine
a bh' ann 
a bha feumail dha cho-chreutairean , 
's an robh nithean na bheatha
a bu mhath do dh’ fheadhainn eile atharrais no sheachnadh ?
Sin an seòrsa sgrùdaidh
a tha e a' dèanamh air uaislean is islean na dùthcha , 
's a - measg na feadhainn
dham bheil e a' dèanamh marbhrann
tha aon mhinistear , Mgr. Murchadh Dòmhnallach .
B' ann an Cataibh 's air taobh an ear shiorrachdan Rois is Inbhir Nis
a bu làidire a ghreimich an creideamh soisgeulach san ochdamh linn deug . 
Tha iomradh againn air dùsgaidhean spioradail sna ceàrnaidhean sin eadar na bliadhnaichean 1724 agus 1745 gu sònraichte , agus aig amannan eile nas fhaisge air deireadh na h- ochdamh linn deug 's aig toiseach na naodhamh linn deug . 
Agus 's ann sna sgìreachdan sin
a tha na marbhrannan spioradail a' nochdadh
a chaidh fhoillseachadh sa chruinneachadh
a chuir Eòin Ròs an clò an 1851 . 
Tha Dòmhnall MacMhathain Chill Donnain , 
a chaochail an 1782 , a' dèanamh marbhrann do Mhgr. Ùisdean Ros , ministear Chill Donnain , 
a chaochail beagan bhliadhnaichean roimhe sin .
Bhuineadh Lachlainn Mac Lachlainn is Uilleam MacChoinnich le chèile do sgìreachd Inbhir Nis ;
rugadh MacLachlainn an 1729 is MacChoinnich an 1748 . 
Rinn MacLachlainn cumha do Mhgr. Eachann MacPhàil , ministear Ruigh-shol-ais , 
a chaochail sa bhliadhna 1774 . 
Rinn MacChoinnich cumha do dh’ Uilleam MacAoidh , fear-ceasnachaidh an sgìre Chròidh , 
a chaochail an 1798 ; cumha do Dhòmhnall Friseal , fear-teagaisg aig an SPCK
a chaochail an 1818 ;
agus , rud a tha car annasach a - measg nam marbhrannan soisgeulach aig an àm seo , cumha do bhoireannach , Seònaid Fhriseal , ' bean àraid 
a bh' ann an Cùl-daothal ' .
Tha na marbhrannan sin meadhonach goirid -
's e Cumha Uilleim MhicAoidh am fear as tomadaiche 's as fheàrr bàrdachd dhiubh - 
ach tha sinn a' faicinn annta uile na h- eileamaidean
a tha a' comharrachadh nam marbhrannan soisgeulach gu lèir , measgachadh de ghnàthasan nan seann marbhrann 's de ghnàthasan ùra . 
Ged a tha am fíon ùr , 
tha pìosan de na seann searragan fhathast gan deachdadh .
Gheibhear rann mar seo , a' dèanamh luaidh air pearsa MhicAoidh ; 
A dh’ ainneoin cnàmh is crìonadh na Gàidhlig , tha an cànan cho beairteach fhathast
is gu bheil iomadh cùil is cèal dhi
a tha ri an rannsachadh . 
Tha sin fìor a - thaobh dualchainnt
is tha e fior a thaobh tàrmachadh a’ chànain sgrìobhte . 
Anns an ruith thairis 
a th' agam an seo air puing no dhà , duilgheadas no dhà , agus air ceistean annasach is eile , 
bidh aon rud co-dhiù soilleir .
'S e sin
na tha ann de chuspairean
air am faodadh sgoilearan òga an aire a leagail . 
Tha feadhainn dhe na cuspairean sin gar toirt air ais gu toiseach na Gàidhlig an Alba .
Thugadh a’ Ghàidhlig à Èirinn man àm
a bha Impireachd na Roimhe tighinn gu crìch ann am Breatainn
is bha rìoghachd Ghàidhealach air bhonn an Earra-Ghàidheal timcheall air a’ bhliadhna 500 AD . 
Thàinig Calum Cille agus a mhuinntir gu ruige Eilean Idhe ann an 563 . 
Bha creideamh is sgoilearachd is ealain aig na Gàidheil ann an Alba on latha sin a-mach
is tha iad aig na Gàidheil ann an Alba fhathast . 
Tha dùthchas gun bhristeadh ann an eachdraidh na Gàidhlig an Alba
a bheir air ais mìle bliadhna gu leth sinn . 
Tha sin a' toirt leis
gu bheil a’ Ghàidhlig na cànan foghlaimte , sgrìobhte fad an rèis
a tha an sin . 
Nuair a theirear
gu bheil faclan 
a fhuaras air iomall duilleig ann an leabhar air choreigin
a bhoineas dhan chòigeamh ceud deug , abair , air cuid dhen Ghàidhlig as sine
a lorgadh riamh ann an Alba , 
chan eil e ciallachadh ach 
gu bheil na faclan a' nochdadh dualchainnt shònraichte
a tha Albannach seach Èireannach . 
Ach tha leithid seo de thuairisgeul a' mealladh dhaoine . 
Tha feadhainn ann cuideachd
nach eil deònach urram sam bith a thoirt dhan Ghàidhlig co-dhiù
is cha mhotha
dh’ fhuilingeas iad aideachadh
gu bheil dùthchas a’ chànain sgrìobhte cho urramach agus cho aosda . 
Tha iad sin dhan aon inntinn ris an fheadhainn 
a bhios a' mionnachadh 
nach robhar a' bruidhinn Gàidhlig riamh air Machair Alba
ged a tha teist eachdraidh agus fianais ainmeannan-àite a' dearbhadh a’ chaochladh . 
'S e an fhirinn
gun do sgaoil a’ Ghàidhlig air feadh Alba 
( ged nach robh i aig àird an t- sùil-mhara aig an aon àm sa h-uile h- àite ) sìos gu crìch Shasainn . 
Mara robh i na cànan aig Alba gu lèir riamh 
( mar a thuirt fear nan ainm , Nicolaisen , 
agus mar a thog luchd mì-rùin cho allamh ) 
cha mhotha sin
bha aon chànan eile na cànan aig Alba gu lèir , 
gus an dàinig Beurla Shasainn na tuil o chionn beagan agus ceud bliadhna .
Air taobh a deas na dùthcha deas air Dùn Èideann , tha sgoilearan an là-an-diugh a' cumail a-mach
nach robh ach grunnan de thighearnan mòra fearainn sa cheann sin
a bha nan Gàidheil ; 
bha an sluagh cumanta an sin dhen t- seann stoc Bhreatannach
ach thàinig na h- Anglaich a-staigh air an fhearann aca gu math tràth nar n- eachdraidh
is thug iadsan a’ Bheurla dhan dùthaich sin . 
Tha tomhas math dhen fhìrinn an sin ceart gu leòr
ach faodaidh sinn a bhith cinnteach cuideachd
nach robh na tighearnan-fearainn Gàidhealach nan aonar ; 
bhiodh feachd làidir cuide riutha gan cumail tèarainte . 
Cuimhnicheamaid 
gur h- ann neart air cheart le faobhar a’ chlaidheimh
a thug iad a-mach fearann dhaibh fèin
is cha chumadh iad fada e as aonais làmhachas làidir . 
Is dòcha
nach d’ fhàg an luchd-leanmhainn cumanta Gàidhealach lorg domhainn no làrach
a tha furasda aithneachadh ann an ceann a deas Alba 
ach chan fhuilear
nach robh iad ann . 
Cha bhiodh air aon rud Sgìr Pheebles cho làn de ainmeannan Gàidhlig - ainmeannan
a mhair chon an là-an-diugh - 
mura b' e 
gu robh na Gàidheil pailt san dùthaich sin uair dhe robh saoghal .
Saoilidh mi
gu bheil feum air sùil eile a thoirt air ainmeannan-àite an ceann an deas na rìoghachd ; sùil nas mionaidiche
na thugadh orra gu ruige seo .
Tha e dualach dhan a h-uile cànan fon ghrèin a bhith roinnte na dualchainntean o sgìr gu sgìr agus o bhaile gu baile . 
Tha e furasda dhuinn a chreidsinn
gum biodh na roinnean sin air an daingneachadh ann an cànan
mar a bha a’ Ghàidhlig
a bha sgaoileadh air feadh Alba 
is coigrich , Cruithnich is Breatannaich ,
nach boineadh do shìol nan Gàidheal idir , ga h- ionnsachadh . 
Tha e aithnichte gu leòr
gu bheil cruth air a’ Ghàidhlig an Alba
a bheir cruth na Cuimrigh an cuimhne duine sam bith
aig a bheil eòlas air na dhà . 
( Gu dearbha , tha dreach air a’ Bheurla cuideachd
a chuir an sluagh Breatannach oirre an dèidh dha na Sasannaich tighinn a-nall à tìr-mòr na Roinn Eòrpa . ) 
Ann an ceàrnan dhen Ghàidhealtachd , mar is aithne dha na h- uile , dh’ fhàg na Lochlannaich an làrach fhèin air a’ Ghàidhlig .
Gu dè cho tràth
is a nochd na roinnean cainnte an Alba
no gu dè cho tràth
is a ghabh na Gàidheil fhèin beachd air an sgaradh
a bha air tighinn eadar cainnt nan Èireannach agus an cainnt-san ? 
Anns a’ bhliadhna 1258 , thathar ag innse dhuinn , 
nuair a thill Dòmhnall Og O Dòmhnaill Thìr Chonail à Alba dhachaigh a dh’ Èirinn , 
bhruidhinn e ri teachdairean Ui Neill anns a’ Ghàidhlig Albannaich . 
Tha na sgoilearan dhen bharail
gur h- ann man tritheamh ceud deug
a thòisich an cànan Èireannach air dol na dhualchainntean
agus gu freagradh sin air Gàidhlig Alba cuideachd . 
Ach gu bè gu dè theirear mu Èirinn
is gann 
a ghabhas e chreidsinn
nach robh tàrmachadh cainnte cinneachadh fada roimhe sin an corra cheàrna de Alba am measg muinntir na tuatha - 
ged nach biodh na adhbhar air sin
ach gur h- e coigrich dhan Ghàidhlig air thùs 
a bh' ann am mòran dhiubh . 
Bhiodh smachd foghlaim air filidhean agus air pearsachan eaglais gan cumail-san air an aon ràmh , 
ach is cinnteach
gum biodh saorsa aig a’ chorr dhen t- sluagh
mar a gheibhear air feadh an domhain . 
Co-dhiù , sa bhliadhna 1258 , nuair a bhruidhinn Dòmhnall Og ' tria san nGaoidhilcc nAlbanaigh ' , 
tha e soilleir 
gu robh roinn eadar cainnt Alba agus cainnt Èirinn da-rìribh . 
Ach chan eil iomradh sam bith ann 
gu robh e doirbh dhaibh a chèile thuigsinn .
'Ga chur gu sìmplidh , anns an tràchdas seo bithidh mi a' feuchainn ris na deifir cheanglaichean a réiteachadh eadar bàrdachd is rosg bho 'n t- seachdamh linn deug agus coluadar na Gàidhealtachd
anns an deach an cur ri chéile ; 
bithidh mi a' feuchainn ri eachdraidh nan Gàidheal a shoilleireachadh troimh thobraichean an litreachais . 
Tha am beum
a chuirear air an fhianais litreachail ag adhbharachadh
gur e taobh an iar na dùthcha - ceàrnaidhean seann Rìoghachd nan Eilean - as fhaide leam , 
ged a bhios mi a' gabhail gnothaich ris an taobh an ear , agus an ceann a tuath , 
'nuair a tha e iomchaidh .
Anns a’ cheud leth , bheirear tarraing air an t- suidheachadh ann an Éirinn , 
carson a ghabh na Gàidheil thall ri ideòlas stéidhichte cho daingeann air creideamh agus athartha , 
agus gu dé na tréithean litreachail
a dh’ éirich mar thoradh air an seo , 
nach fhaighear air an taobh seo de Shruth na Maoile . 
Tionndaidhear an uairsin a ghabhail beachd air an eachdraidh a-bhos , 
's mi a' feuchainn ri barrachd solais a leigeil a-steach air tachartais nan deich bliadhna air fhichead fìor-thàbhachdach eadar cur-gu-buil Reachdan Idhe agus toiseach Cogaidhean nan Trì Rìoghachd bho dheireadh nan 1630an air adhart . 
Bithidh mi a' coimhead air na h- aobharan - an dà chuid aobharan geàrr-thréimhseach agus aobharan fad-thréimhseach – 
a tha air cùl nan atharrachaidhean soch-mhalairteach
a bha a' sìor sgapadh ré nam bliadhnaichean ud .
'S iad na h- atharrachaidhean seo , agus a’ bhuil 
a bh' aca air saoghal nan Gàidheal bho àm Athaiseag Theàrlaich II air adhart , 
a bhios fainear dhomh anns an dàrna leth de ‘n t- saothair . 
Bha an Gàidheal a' sìor ghabhail barrachd de ‘n t- saoghal fo ' shròin , 
ach aig an aon àm - gu dearbh , gu ìre mhóir mar thoradh air na h- atharrachaidhean ud – ghreimich e na bu theinne ri sàr-bheachdan an t- seann shaoghail . 
Air cùl an t- suidheachaidh seo tha iomagain fhàsmhor mu na bliadhnaichean ri teachd , àm , a - réir coltais , 
'nuair nach biodh ròl aig na Gàidheil idir ; agus cuideachd mu dhol-sìos a’ choluadair ghaisgeil
a bha mar bhonn-stéidh do ‘n fhéin-ìomhaigh aca , gu sònraichte do dh’ fhéin-ìomhaigh nam fireannach . 
Gu ìre co-dhiù , b' ann mar thoradh air an iomagain seo
a bha aobhar nan Stiùbhartach cho féillmhor a - measg nan Gàidheal anns a’ cheud leth de ‘n ochdamh linn deug .
Anns an eàrr-ràdh bhithinn air sùil nas dlùithe a thoirt air an iomagain fhireann seo troimh eisimpleirean 'gan toirt bho ghnè fhàsmhoir na bàrdachd gaoil –
mur a b' e na riaghailtean ùra . 
Gu mì-shealbhach , tha Oilthigh Dhùn Éideann , cleas iomadach acadamh eile 's an latha-an-diugh , a' fuiling fo dhroch bhuaidh an treud de bhurraidhean
a tha , anns an fhichead bliadhna a chaidh seachad , air àite is ùghdarras fhaighinn dhaibh fhéin thairis air na mic-léinn .
Cleas na Cléir-Seanchain bho shean , fàsaidh iad tiugh air obair chàich – 
ach gu mì-fhortanach chan eil na cluaisean aca airson nan rannan eirmseach
a chuireadh ruaig orra . 
Chunnaic mi iomchaidh , ge-tà , dà shleachd – mu fhàs obair na creachadaireachd – a ghléidheadh 's a chur ris an tràchdas mar eàrr-ràdh .
Gidheadh tha fhios
gu bheil an tràchdas caran fada mar-thà , 
agus air an aobhar-sa cha do chuir mi romham mion-sgrùdadh a dhèanamh air cùlrath soch-mhalairteach an t- saoghail
a tha mar chuspair agam . 
Ann an co-theacs Albannach , tha an tràchdas gu mór fo chomain aig obair Flinn , Gibson agus Smout , agus Whyte . 
A-rithist , a' déiligeadh ri eachdraidh na Gàidhealtachd fhéin , fhuair mi mór-bhuannachd á obair Dhòmhnaill Ghriogaraich agus I. F. Grant , sgrùdaidhean
anns am faigh an sgoilear tòrr fiosrachaidh agus bheachdan
a tha fhathast gu math luachmhor . 
A - thaobh nam mac-léinn co-aimsireach , tha briathran Chaluim MhicPhàrlain a cheart cho fìor an-diugh
's a bha iad ann an 1923 , 
's e a' càineadh “ eachdraichean bho ‘n taobh am muigh , 
nach eil , ach tearc , r' am faotainn ro-eòlach air cànain , air sloinneadh , air mèinn , air beachdachadh , air àbhaistean no air oilean nan Gaidheal
a bh' ann o chian . "
Co-dhiù , chan fhaod mi gun luaidh shònraichte a thoirt air na h- ailt agus na leabhraichean luachmhor
a sgrìobh David Stevenson , R. A. Dodgshon , Francis J. Shaw agus Allan I. Macinnes . 
Feumar a ràdh , ge-tà ,
gu bheil an dìth tuigse aca air saoghal nan Gàidheal a' duaichneachadh an cuid obrach gu mór ; 
gu sìmplidh , chan eil an cuspairean a' tighinn beò fo chomhair ar sùilean . 
Mu dheireadh , 's fheudar dhomh aideachadh cho mór
's a tha mi fo chomain an aois-léinn Éireannaich - gu sònraichte Kenneth Nicholls , Katherine Simms , Raymond Gillespie agus , ann an roinn an litreachais , Breandán Ó Buachalla - agus an co-impirean ann an Sasainn .
A - thaobh na bàrdachd , bithidh e follaiseach anns a' bhad cho mór
's a tha mi an eisimeil air a' chlàr bhuidhe de na h- òrain shluaghail
a chuir Colm Ó Baoill agus Dòmhnall MacAmhlaigh a-mach ann an 1988 . 
'S e seo , 'nam bheachd-sa , an leabhar as luachmhoire mu litreachas na Gàidhlige
a chaidh a chlò-bhualadh a-riamh ,
agus cha tigeadh agam air an tràchdas seo a sgrìobhadh
mur a b' e an cuideachadh
a fhuair mi anns na duilleagan aige . 
Tha an leabhar seo a' tarraing gu mór air na tràchdais fhìor-luachmhor
a rinn J. A. MacLean agus Allison Ann Whyte . 
A-rithist , tha an tràchdas
a sgrìobh Helen O'Sullivan gu math tàbhachdach ; 
cha bu bheag am feum
a fhuair mi cuideachd anns na trì carraighean-cuimhne as àirde cliù ann an litreachas nan Gàidheal ; tràchdas Iain MhicAonghais , agus Introduction agus Companion MhicThòmhais .
Tha na h- obraichean ud a' toirt fianais dhuinn air 
mar a bha féin-mhisneachd ann a - measg nan Gàidheal anns na 1970an 
a tha 's mathaid air traoghadh beagan ré an dà dheicheid
a chaidh seachad . 
Anns an àm ud , tha na Goill - na h- eachdraichean shuas , mar eisimpleir , no , mar eisimpleir , Victor Durcacz , Charles W. J. Withers , agus Malcolm Chapman , air barrachd treabhaidh a dhèanamh ann an roinn sgrùdaidhean na Gàidhealtachd , 
agus cha ghabhar ás àicheadh 
nach eil deagh bhàrr a' fàs air na h- iomairean aca cuideachd . 
Tha mi 'n dòchas
gum meas an leughadair
gu bheil an tràchdas seo mar dhòrnaig bhig eile air a' chàrn , 
ged nach fhaod coimeas a dhèanamh idir eadar i agus na tursachan àrda
a thog na famhairean bho shean .
Chaidh an tràchdas seo a sgrìobhadh ann an Gàidhlig na h- Albann ; 
tha mi a' creidsinn gu làidir
gum feum sinn ar n- eachdraidh fhìn ìnnse do na daoine againn fhìn 'nar cànan fhìn , 
's sinn mar gum biodh 'ga toirt air ais bho eachdraichean agus bho luchd-litreachais
aig nach eil móran tuigse air dualchas na Gàidhealtachd no , gu dearbh , móran co-fhaireachdainn ris a’ Ghàidheal fhéin . 
'S i eachdraidh na Gàidhealtachd an aon raon anns a’ chuspair , 
chan ann a-mhàin ann am Breatainn ach air an Roinn-Eòrpa air fad , 
far am faod duine ainm a dhèanamh dha fhéin mar shàr-sgoilear
agus gun aon lide bhith 'na cheann de chànan an t- sluaigh
air a bheil e , mas fhìor , cho mion-fhiosrach agus uile-tuigseach . 
Nam biodh e cho dàna an aon chlìceireachd fheuchainn ann an raoin eachdraidh na Frainge , can , air neo eachdraidh an Ruis , 
dheidheadh a bhùirt ás . 
Ach chan eil rian
nach tig latha mór a’ bhreitheanais orra fhathast ! 
Well , chuala mise
mar a bha siodach ann ma-thà rìgh
agus bha e pòsta
agus bha triùir ghillean aige agus nighean
agus 's e an nighean bu shine .  
Agus bhàsaich a bhean air e seo
agus cha robh a' chlann ach car òg .  
Agus 's ann 
a phòs e a-rithist .  
Agus bha a-nist a' bhàn-righinn ùr
bha i còmhla ris
agus bha i a' coimhead as dèidh na cloinne .  
Bha deagh mheas aice air a' chloinn cuideachd .  
Ach cò a-seo 
a thàinig latha rathad na [?] ris cha robh an rìgh a-staigh ach tè
ris an canadh iad an Eachlair Ùrlair
agus cha robh i a-riamh ach a' dèanamh croisean .  
Agus dh' fhoighneachd i dhan bhànrighinn 
" seadh "  ars' ise , " gu dè mar , "  ars' ise , " a tha thu fhèin 's an rìgh , "  ars' ise , " a' tighinn air aghaidh ? " .   
" O tha mise 's a' rìgh , "  ars' a' bhànrighinn , " a' tighinn air aghaidh glè mhath , 
chan eil dad de dh' aithreachas orm . "   
" 'S dè mu dheidhinn thu fhèin 's a' chlann , "  ars' ise .  
" O tha cuideachd
chan eil agamsa air a' chloinn , "  ars' ise ,
" ach mar gum beirinn fhìn iad . "   
" O a' bhròinein bhochd "  ars' ise , " 's tusa
tha gòrach , "  ars' ise .
" Carson , "  ars' a' bhàn-rìgh . 
" Ged a bhàsaicheadh do rìgh a-màireach , "  ars' ise , 
" cha bhiodh sìon agadsa mar seo .
Ach ma dh' fhaoidte thèid d' fhuadachadh air falbh às a-seo buileach " .
" O Leabhara , "  ars' a' bhàn-rinn , " ged a dhèante sin fhèin orm , "  ars' ise ,
" cha dèan mise sin air a chaoidh , "  ars' ise . 
" Tà 's e an rud
a nì thu "  , ars' ise ,
" cuir thusa thugamsa iad , "  ars' ise , 
" agus cha tig iad gu sìon a chron dhutsa "  , ars' ise .  
" O chan eil mi air a shon idir "  , ars' a' bhàn-rìgh . 
" Od "  ars' ise , " cuir thusa suas a-màireach iad , 
cuir thusa suas a-màireach , "  ars' ise , " duine ma seach ach a dh' iarraidh na Cìre Buidhe "  , ars' ise
" 's cha chuir iad an còrr dragh ort .  
'S cha chuir mise crìoch idir ort " .
Uill 's ann mar seothach
a bhà , 
dh' fhalbh an Eachlair Ùrlair .  
Agus làrna-mhàireach a-seo bha an rìgh
bhiodh e a' falbh a's a' bheinn-sheilg daonnan
agus nuair a dh' fhalbh e dhan bheinn-sheilg co-dhiubh
thuirt i ri 
am fear a b' òige dhe na gillean thuirt i ris
" a ghràidhein "  , ars' esan ars' ise , " nach rachadh tusa suas "  , ars' ise , " agus , chun an Eachlair Ùrlair , "  ars' ise , " a dh' iarraidh na Cìre Buidhe , "  ars' ise .  
Agus cha bhi agad ri ràdh "  , ars' ise , 
" ach gun tàna tu a-nuas , 
gun do chuir mi fhèin a-nuas "  ars' ise , " a dh' iarraidh na Cìr Buidhe thu . "   
Dh' fhalbh e , an gille bochd
ghabh e suas
ràinig e taigh an Eachlair Ùrlair .  
" Seadh "  ars' ise dha ars' ise , " càil thu a' dol ? "  ars' ise .  
" Chuireadh "  ars' esan , " mo mhuime a-nuas mi a dh' iarraidh "  ars' esan , " na Cìre Buidhe "  ars' esan .
" fhalbhaibh dha "  ars' ise
" siud i air an dreasair thall
'is thoir leat i " .   
Agus dh' fhalbh e
dh' fhalbh an gille a-null 
's a' chìr air an dreasair
's e a' dol a-null dha togail
's mun do ràinig e an dreasair
thog ise slacan draoidheach
agus bhuail i air a' ghille e
agus rinn i fitheach dubh dhe .  
Agus nuair a bha e a' dol a-mach an doras 
thug e a aghaidh air an doras
nuair a bha e a' dol a-mach an doras
chuir e brùchd faladh a-mach
agus bha e air a' [?] .  
Agus bha e a' gòraiceil a-sineach air an t- sitig .  
Agus ghabh iad an seo fadachd air
an robh e a' tighinn
agus thuirt a' mhuime ris an fhear eile
" 's fhearr dhut sealltainn "  ars' ise 
" feuch gu dè a dh' èirich dha do bhràthair , "  ars' ise .  
" Chan  eil Dubhan air tighinn . "    
Dh' fhalbh am fear sin .  
Agus ràinig e taigh an Eachlair Ùrlair .  
" Am faca sibh , "  ars' esan " mo bhràthair an seo ? "   
" O chan fhaca gu dearbh , "  
's bha an fhitheach ag obair air
nuair a thàinig e a-staigh
ag obair air gòraiceil 's a' speach air .
" Chan fhaca gu dearbh , "  ars' ise , 
" cà robh e , "  ars' ise
" Chuir , "  ars' esan , " chuir mo mhuime a-nuas e o chionn ùine , "  ars' esan , " a dh' iarraidh na Cìre Buidhe "  , ars' esan
" agus cha do ràinig e idir "  ars' esan .  
Agus , 
" O cha robh e seo co-dhiubh , "  ars' ise , 
" ach tha a' Chìr Bhuidhe , "  ars' ise , " thall air an dreasair , "  ars' ise
" agus ma tha thusa a' dol dha toirt leat i , "  ars' ise , 
" theirig a-null
's tog leat i " .   
Dh' fhalbh an gille bochd
's ghabh e a-null chon an dreasair
's man do ràinig e an dreasair
fhuair e sràcan [?] 
's rinneadh fitheach dubh dhe fhèin .  
Cha robh ach , 
thug e a aghaidh air an doras
agus chunnaic e an fhuil a's an dol seachad e
agus chuir e fhèin a leithid eile ann .  
Agus chaidh e a-mach
agus bha a bhràthair a' gòraiceil a-muigh
agus chaidh na dà fhitheach aca còmhladh .   
Ach co-dhiubh seothach , bhathar a' gabhail fadachd air an fhear seo
agus chuireadh air falbh an treas fear
agus mar a dh' èirich air chàch , 
dh' èirich e dhan fhear seo
nuair bha e 'g iarraidh na Cìre Buidhe
dh' fhoighneachd e 
am fac' i a bhràthair
's chan fhaca ise duine aca .   
Agus dè bha iad ag iarraidh , 
bha iad ag iarraidh na Cìre Buidhe ars' esan agus 
" dà "  ars' ise , " tha a' Chìr Bhuidhe an sin "  ars' ise , 
" tha i thall air an dreasair "  ars' ise , 
" 's tog thusa leat i a ghràidhein "  ars' ise .   
Dh' fhalbh e a-null dha togail
's man do ràinig e an dreasair
fhuair e fhèin an slacan draoidheach 
is rinneadh fitheach dubh eile dhe .  
Agus nuair a bha e a' dol a-mach an doras
thug e an aire dha brùchd na faladh ud , na dhà aig a bhràithrean
agus chuir e fhèin fear eile comhl' riutha .  
Ach co-dhiubh seothach ràinig [?] 
ràinig an nighean .
Bhathar a' gabhail fadachd air na gillean
agus cha robh na gillean a' tighinn
agus thuirt i ris an nighinn
" 's fhearr dhutsa "  ars' ise , " sealltainn suas "  ars' ise
" feuch gu dè dh' èirich , "  ars' ise , " dhan an triùir dha na gillean "  ars' ise
" na deach iad ann , "  ars' ise , 
" an d' fhuair iad a' Chìr Bhuidhe "  ars' ise ,
" no cà' deachaidh iad " .
'S e Rìgh 
bh' air Èirinn a bha seo ma tha
agus bha e a' latha
a bh' ann a sheo 's a’ bheinn-sheilg , e fhèin agus uaislean a rìoghachd
agus dé thàinig orra ach ceò , agus fear
a chanadh
gur e siod a’ rathad agus fear eile
a chanadh
chan e ach 
se seo a’ rathad . 
Mu dheireadh bha iad a' dol …
cha robh aig a chuile duine ach gabhail rathad dha fhèin
's cha robh aig a’ Rìgh ach e fhèin .
Bha e ' cumail roimhe , 
's chunnaic e seo solus bhuaithe
's rinn e dìreach air an t- solus . 
Nuair a ràinig e
bha brugh de thaigh ann a shin
mar a bha na taighean phloc
a bha iad a' togail uaireigin dhen t- saoghal . 
Chaidh a' Rìgh a staigh . 
Nuair a chaidh e staigh
bha bodach is cailleach a staigh ann a shin 's nighean mhòr ruadh .
" O teann a nuas , teann a nuas " ars’ a' bodach , 
" a Rìgh Èireann , 's fhada
bha biadh latha 's bliadhna agam a staigh a' feitheamh ort , " ars’ esan .
Chaidh a’ Rìgh suas 
's bha a’ bodach
's e 'g innseadh naidheachdan dhan Rìgh . 
'S thàinig a seothach àm cadail 's , 
“ Well " ars’ a’ bodach ars’ esan , “ chan eil a-seo ach an dà leabaidh " , ars’ esan
“ agus co-dhiubh 's fheàrr leat-sa , " ars’ esan , “ cadal còmhla ris a’ nighinn ruaidh , " ars’ esan , “ na cadal còmhla ris a’ mhnaoi agamsa ? " ars’ esan .
“ 'N dà , 's tu fhèin
as coltaiche cadal còmhla ris a’ mhnaoi na mise , " ars’ a’ Rìgh , 
“ agus mur eil a' còrr àite ann , " ars’ esan , 
“ nach dèan mise sin fhèin . "
'S ann mar seo 
a bha .
Chaidh iad a chadal , 
agus a's a’ mhaduinn , nuair a dh’ éirich a’ Rìgh , 
chaidh e mach , 
agus cha robh air ach roinn dha aodach . 
Nuair a thionndaidh e gus a dhol a staigh
cha robh taigh no tughlach aige ach cnoc lom réidh . 
Cha robh fios aige
gu dé rud
a dhèanadh e .
Dh’ fhalbh e
agus cha robh e fada air falbh
nuair a chuala e seo eubh as a dheoghaidh , 
's sheall e
's bha a' bodach a' tighinn as a dheoghaidh
's a bhoineid 'na dhòrn .
“ O till , till , " ars’ esan , “ a Rìgh Èirinn . 
“ Chan ann mar sin
a tha thu ' dol a dh’ fhalbh " , ars’ esan
“ agus pàist aig a’ nighinn ruaidh air a bhreith dhut " , ars’ esan .
“ Dè rud
a tha thu 'g ràdh " , ars’ a' Rìgh . 
“ Dé mar a ghabhas sin a bhith , " ars’ esan “ airson tighinn dha do thaigh a raoir ? " 
“ O ! Tha thusa ' smaointinn
gur h- ann a raoir
a thàna tu ann , " ars’ esan . 
“ Ach chan ann . 
Tha trì ràithean
o thàna tu dhan taigh-sa , " ars’ esan . 
“ chan eil sin , " ars’ esan , “ ach draoidheachd a’ bhrugh . 
Ach till còmhla riumsa , " ars’ esan . 
Thill a' rìgh , 
agus nuair a thill e
bha pàisde aig a’ nighinn ruaidh , pàisde gille . 
Cha robh ach 
gu feumte a’ pàisde a bhaisteadh aig a’ bhodach
mu falbhadh an Rìgh . 
“ 'N dà , " ars’ a’ Rìgh , “ chan eil fhios agamsa , " ars’ esan , 
“ cà téid mi dh’ iarraidh duine
a bhaisteas e . " ars’ esan .
“ A well " , ars’ a' bodach , “ bha mise uair
rachadh agam fhìn air baisteadh a dhèanamh " ars’ esan . 
Fhuair a' bodach uisge
agus dh’ fhoighneachd e dhen Rìgh
dé an t- ainm
a bheireadh iad air .
“ O thoir an t- ainm
a thogair thu air , " ars’ a’ Rìgh . 
“ Well , ma tha , " ars’ a’ bodach , “ 's e Brugh Beinn Gulban an t- ainm
a th' air bhrugh 
tha seo , " ars’ esan .
“ agus nach toir sinn Conall Gulban air a’ ghille , " ars’ esan , “ mac Rìgh Èireann ? " 
“ Well fàg mar sin fhèin e ma-thà , " ars’ a’ Rìgh .
“ Tha thu ' smaointinn , " ars’ esan , 
“ gur h- ann a raoir 
a thàna tu seo , " ars’ esan ,
“ ach , " ars’ esan , “ tha de shluagh na rìoghachd air cruinneachadh a' diugh fhèin , " ars’ esan . 
“ Tha iad dol a chur a staigh fear eile air a’ chrùn 'nad àite , " ars’ esan ,
“ nach d’ fhuair iad sgeul ort , " ars’ esan . 
“ Agus tha coiseachd latha 's bliadhna agad
man ruig thu e , " ars’ esan , “ do thaigh fhèin . 
Ach tha dà bhròig agamsa ann a-seothach
agus cuiridh tu umad iad
agus mun tig meadhon latha . 
bidh tu aig do chaisteal fhèin
Agus nuair a ruigeas tusa
cha bhi feum aca air Rìgh eile a chur air a’ chrùn .
Dh’ fhalbh a’ Rìgh
agus chuir e air brògan a’ bhodaich , 
agus ma bha e luath air a' talamh
's ann a bha e 
cha robh fios aige
co-dhiubh bha e falbh a's na speuran no air a' talamh leis an astar
a bh' air
Nuair a nochd e seo ris a’ chaisteal , och ! 
Bha mòran sluaigh timchioll air a’ taigh . 
Agus a chuile duine
choinneachadh a’ Rìgh
rachadh e air a’ ghlùin dha
's dh’ fhoighneachadh e dheth , 
" O cà robh sibh a Rìgh Èireann , o chionn trì ràithean ? "
Seo
nuair a chreid a’ Rìgh a’ bodach ,
gur h- e 'n fhìrinn
a bh' aige . 
Nuair a ràinig Rìgh Èireann
cha robh feum air fear eile chur 'na àite . 
Ach an ceann na h- ùine as a dheoghaidh sin gu dé ach rinn cogadh bristeadh-a-mach aig a' Turcach
agus e ' dol a chur fodha na Crìosdachd uile , 
agus dh’ fheumadh a chuile rìoghachd a dhol ri a aghaidh
feuch an tillte e . 
Agus bha Rìgh Èireann bha e a' dol a dh’ fhalbh , e fhèin 's a chuid sluaigh , a' dol a thilleadh à Turcaich . 
Agus chuir e fios air …
Bha triùir ghillean aige , 
agus chuir e fios air a’ ghille bu shine
a bh' aige a dh’ fhuireach a riaghladh na rìoghachd
gus a tilleadh iad . 
Bha e fhèin a' dol a dh’ fhalbh air ceann an t- sluaigh . 
Chan fhanadh a’ fear sin . 
B' fheàrr leis uair an uaireadair a sport a’ chogaidh na a’ rìoghachd uile . 
Chuir e seo fios air an fhear a b' fhaisge dha . 
Chan fhanadh a’ fear sin na bu mhuth' . 
Bha na Fiantaichean an triob
a bha seo
bha an t- sealg air a cleith orra le draoidheachd . 
Bhiodh iad a' falbh dhan bheinn a h-uile latha
's cha robh iad a' faighinn sìon . 
Bha iad air thuar bàsachadh leis an acras
agus bha na mnathan aca a' sìor fhàs reamhar , 
agus cha robh iad a' tuigsinn bho 'n t- saoghal
gu dé an aon rud
a bha na boirionnaich a' faighinn a bharrachd air a' bheagan
a b' urrainn dhaibh-san a thoirt dhaibh .
Ach 'se am plana 
rinn Fionn
gu fàgadh e staigh fear
air a robh Garaidh ann a' falach a' watch-adh nam boireannach
feuch gu dé bha iad a' faighinn
nuair a dh’ fhalbhadh iadsan . 
Bha taigh aig na boireannaich dhaibh péin , 
agus bha Garaidh watch-adh nam boireannach
agus nuair a chlìoradh na Fiantaichean air falbh , 
sgioblaich iadsan iad fhèin
agus chaidh iad dhan tràigh . 
Agus thàinig a h-uile gin aca
agus sgùird dhe mhaorach aca
agus bhruich iad e 
agus dh’ fhalbh iad
agus thiodhlaic iad na sligean
mu faiceadh na Fiantaichean iad .
Uill , nuair a chunnaic Garaidh seo
chaidh e 'na shìneadh air an ùrlar a-staigh , 
agus dè rinn e ach tuiteam na chadal . 
Agus bha dh’ fhasan aige
bhiodh srann uamhasach aige
nuair a bhiodh e na chadal . 
Agus dè rinn na boireannaich ach an srann aig Garaidh a chluinntinn a-staigh 'san taigh , 
agus sheall iad 
agus bha Garaidh na chadal air an ùrlar
agus thuig iad
gur ann dhan watch-adh
dh’ fhuirich Garaidh , 
agus nam faigheadh na Fiantaichean a-nist a-mach e
sgriosadh iad an claigionn 
air an aon latha agus bhiodh iadsan marbh . 
Agus cha robh sìon na b' fhèarr
na feuch a faigheadh iad crìoch a chur air Garaidh . 
Chaidh iad a-staigh
agus bha gruag mhòr air Garaidh , 
agus rinn iad naoi figheachainean air a ghruaig , 
agus chuir iad naoi cipeanan air a h-uile figheachan dhuibh sin ris an ùrlar . 
Agus chaidh iad a-mach
agus leig iad an aona ghaoir asda timchioll a’ taighe
agus thug Garaidh leum às , 
agus dh’ fhàg e craiceann a chinn air na cipeanan , 
agus thàinig e a-mach maol dearg . 
Agus thòisich e air ruith nam boirionnach
gus na chuir e a-staigh a h-uile gin dhiubh dhan taigh , 
agus nuair a chuir e a-staigh dhan taigh iad , 
dhùin e a’ dorus
agus chuir e an taigh na theine man ceann .
Ach smaointich e seo
gu robh a’ bàs aigesan co-dhiubh
nuair a thigeadh na Fiantaichean 
agus na boirionnaich air an losgadh , 
gum b' fheàrr dha teicheadh . 
'Se seo 
a rinn e ,
ach dè thòisich i ach air sileadh shneachd
agus bha eagal air 
gu faigheadh iad a luing
agus thòisich e air falbh an comhair a chùil .
Nuair a thàinig na Fiantaichean
bha na boirionnaich air an losgadh
's cha robh sgeul air Garaidh . 
Cha robh fios on t- saoghal
gu dé thachair . 
Bha iad a' faighinn an luirgeadh
a bha seo a' tighinn dhan a’ taighe , 
ach cha robh iad a' faicinn … a' faighinn gin a' falbh bhuaithe . 
Ach dh’ iarr Fionn orra a' lorg a leantainn
feuch cò às a thàinig i .
Lean iad a’ lorg 
gus an d’ fhuair iad Garaidh ann an uamh am bràigh a’ chladaich , 
agus e maol , dearg , gun ghruaig , gun chraiceann , 
agus thug iad leotha e gu Fionn . 
Agus dh’ innis Garaidh
mar a chunnaic
's mar a dh’ éirich dha .
“ O uill , " arsa Fionn , “ cha do rinn thu orra ach an rud 
a choisinn iad " , ars’ esan , 
“ ach mur am bitheadh " , ars’ esan , 
“ gu tug mi mionnan , " ars’ esan , “ air faobhar a’ chlaidheimh , " ars’ esan , 
“ nach stadainn
gus a rachadh an ceann a chur far an neach
a rinn e leis , " ars’ esan , 
“ cha chuirinn gu bàs idir thu , " ars’ esan , 
“ ach feumar do chur gu bàs . "
“ Uill , ma-tha , " arsa Garaidh , “ chan fhaod e bhith 
nach toir thu dhomh mo rogha bàs , " ars’ esan . 
“ Gheibh thu sin , " arsa Fionn . 
“ Uill , 's e mo rogha bàs , " ars’ esan , “ a’ ceann a chur dhiom air a shliasaid , " ars’ esan , " le Mac a’ Luinn " , ars’ esan , 
“ agus Aogh mo mhac a tharruing " . 
Bha gille aige a's an Fhinn
air a robh Aogh ,
agus tha choltas air
nach robh gin riamh innte cho treun ris .
Thighearna , nuair a chuala Fionn seo , 
cha robh aig a' chlaidheamh ri fuighleach beum fhàgail gar bith có
air a bhuailt e .
Dh’ fheumadh e ghearradh
na bha roimhe 
no cha b' fheàrr e na claidheamh eile . 
Chailleadh e chas . 
Chuirte ceann far Garaidh air a shliasaid . 
Ach dh’ fheumadh e cumail ri fhacal . 
Fhuaireadh Garaidh co-dhiubh 
's chuireadh a cheann air sliasaid Fhinn
agus chuireadh seachd sailthean daraich air am muin agus seachd seiceanan de sheann leathar liath agus seachd pluic réisg , 
agus thugadh a-staigh Aogh , a mhac , 
agus thugadh dha a’ claidheamh
agus dh’ iarradh air siod a ghearradh . 
Cha robh Aogh a' faicinn
gu dé bha fodha . 
Tharraing e a’ claidheamh
agus gheàrr e na seachd sailthean daraich agus na seachd seiceanan agus na seachd cip réisg agus ceann athar , 
agus stad an claidheamh ann an cnàimh na slèisde aig Fionn . 
Agus nuair a chunnaic e ceann athar a' tuiteam , 
thog e 'n claidheamh agus ;
“ Có air a dhìolas mi bàs m' athar ? " ars’ esan . 
“ Fhalbh , " arsa Fionn , 
“ agus dìol air a' mhuir-làn ud shìos e , " ars’ esan .
Dh’ fhalbh Aogh
agus chaidh e sìos gu geodha
a bh' ann 
agus thug e thuige sluasaid
agus thòisich e air cumail a-mach a’ làin ás … ás a’ gheodha . 
Agus chùm e a-mach e sia tràth . 
Agus thàinig a-seo an cadal air 
agus e fàs sgìth , 
agus chuir e a' t- sluasaid fo uchd
agus thuit e na chadal
agus chaidh a bhàthadh a's a chadal . 
Agus sin a’ chrìoch 
a chaidh air-san .
Nuair a leighis cas Fhinn an uair sin
cha robh a’ claidheamh na b' fheàrr na claidheamh eile
gus an rachadh a themperadh air ais ann an ceàrdach Idhe . 
Agus sin nuair a dh’ fhalbh iad leis a' chlaidheamh
feuch a faigheadh iad a’ cheàrdach Idhe . 
Bha , gill' òg mac bantraich . 
'Nuair a dh’ fhàs e suas 'na chnapach
cha robh móran beò-shlàint' aca . 
Thuirt e ri mhàthair
gu robh e ' dol a dh’ fhalbh
feuch a faigheadh e cosnadh 'na bhuachaille air fearann . 
Bha mhàthair glé dheònach
ged a bha i duilich dealachadh ris . 
Agus bha seann bhoirionnach dlùth air an taigh aca
's bhiodh an gill' òg 'ga cuideachadh 's a' dèanamh thursan dhi
agus bha i anabarrach measail air . 
Dh’ innis e dhi
gu robh e ' dol a dh’ fhalbh
feuch a faigheadh e cosnadh 
a chuidicheadh a mhàthair .
“ Ma-thà , " as ise , “ thig
agus innis dhòmhsa 'n oidhche
mus bi thu ' fàgail do dhachaidh
agus bheir mise dhut rudeigin , " as ise , 
“ a nì feum dhut
agus bheir mi mo bheannachd dhut 'na chois . "
Gheall e
gun dèanadh e siod
agus an oidhche mus robh e ' fàgail a mhàthar
chaidh e null a choimhead air an t- seann bhoirionnach : 
bha i dlùth dhaibh co-dhiubh .
“ Tha mi ' tuigsinn
'nuair a thàna' tu nochd , " as ise , 
“ gu feuma
gu bheil thu ' falbh a màireach 
mar a bha thu 'g innse dhomh . "
“ Tha , " as esan .
“ O ma-thà , " as ise , “ bheir mise dhu'sa rud - cuimhneachan - 
agus nì e feum dhut , 
agus innsidh mi dhut
gu dé th' ann , " as ise . 
“ Tha feadan dubh ann . 
Bha aona mhac agams' , " as ise , 
“ agus dh’ eug e
mun àm 
a bha e car
mar tha d' aois fhéin an diugh . 
Agus a’ feadan a bha seo , " as ise , 
“ 'nuair a bhiodh e 'ga chluich a' buachailleachd , 
cha robh duine riamh
a chuala ceòl an fheadain
nach robh ' toir a chreidsinn orra fhéin 's air càch
gum buineadh e dha na sìthichean , 
gur e feadan sìthe
bh' ann , 
mar a chainte riutha . 
Gheibh thus' e , " as ise , 
“ agus tha mi 'n dòchas
gum bi buaidh dhut 'na chois . 
Bheir mi dhut cuideachd , " as ise , “ rud eile
bh' aig a' ghille saighead . 
Agus bha e fhéin a' smaoineachadh
nach b' urrainn saighead a bhith na b' fhearr cuimis , 
agus chan eil agads' , " as ise , 
“ on a tha thu ' dol a dh’ fhalbh 'na do bhuachaille cruidh tuathanaich , 
ach na dealaich ris an t- saighead 's ris an fheadan
agus faodaidh 
gun dèan iad mór fheum dhut . 
Bheir mi dhut cuideachd spor-gunna
agus ma bhios eun agad
a gheibh thu leis an t- saighead , 
thèid agad air teine dhèanamh ann an coillidh , no 'n àite
'm bi thu ann am mòintich , agus an t- eun a bhruich dhut fhéin ,
a thoradh glé thric chan eil do sheòrsa ' faighinn biadh ro mhath aig tuathanaich , 
cha mhotha
tha mór mheas orra . "
Thug i dhà na trì rudan
's dh’ fhalbh e dhachaidh
's dh’ innis e dha mhàthair
mar a bhà
agus gun tug a’ chailleach a beannachd air le deagh dhùrachd
agus i 'n dòchas
gum biodh na rudan
a thug i dhà a chum feum dha .
Dh’ fhàg e mhàthair
's chaidh e gu tuathanach
a bha beagan mhìltean air falbh às an àite . 
Cha robh ann ach tuathanach beag
agus bu lugha na sin an duais
a thug e dhan ghille airson a bhith ' falbh a' buachailleachd cruidh . 
Bha e ' dol leoth' airson ùine
nach robh ro fhada
agus smaoinich e
gu robh e air torr ionnsachadh
a bha ' dèanamh mór fheum dhan tuathanach - agus a chuile cuideachadh
a bha e ' dèanamh leis - 
's gum bu chòir dha barrachd tuarasdail a thoir dhà air a’ bheagan
a bha e ' faighinn . 
Dh’ iarr e siod , 
ach siod rud
nach toireadh an tuathanach dhà .
“ O ma-thà , " as esan , “ tha mi ' falbh , " as esan , “ gu tuathanach eile , 
agus tha mi 'n dòchas , " as esan , 
“ gu faigh mi duais nas fhearr
na tha mi ' faighinn agadsa . "
Dh’ fhalbh e
's chaidh e gu tuathanach bu mhutha
agus bha e ' faighinn gabhail aige rud beag na b' fhearr ann a shin , 
ach bu shuarach a’ leasachadh
a bh' ann air a’ cheud fhear . 
Dh’ fhan e mu thuairmse bliadhna aig an fhear sin
agus dh’ iarr e tuilleadh tuarasdail air , 
air neo gu fàgadh e .
“ O bhalaich , " as an tuathanach , “ chan urrainn dhòmhsa tuilleadh tuarasdail a thoir dhut , " as esan . 
“ Tha móran agam fo thuarasdal a bharrachd ort
agus chan eil an obair
a tha thu ' dèanamh cudthromach ort fhéin , " as esan , 
“ 's tha thu ' faighinn deagh ghabhail agad , " as esan . 
“ Bha còir agad a bhith toilichte còmhla riums' airson greis fhathast . "
“ O 's fhearr leam falbh , " as an gille .
“ O mas fhearr leat falbh , " as esan , 
“ cha chùm mis' thu . 
Ach innsidh mi seo dhut , " as esan , 
“ mur a faigh thu nas fhearr na mis' , " as esan , “ 'san ath àite , 
till air ais , " as esan , 
“ agus 's dòch'
gun tèid agam air leasachadh a dhèanamh riut . "
Dh’ fhalbh e
agus chaidh e móran mhìltean na b' fhaid' air falbh an turus seo
agus ann an àite
['san robh e ' cur seachad na h- oidhche , 
chual' e bhith bruidhinn air tuathanach mór
nach robh fad' às an àite sin
a bha ' call crodh ann an coillidh , 
agus cha robh gin dhe na gillean cruidh
a bha e ' faighinn - ' fasdadh - 
a bha ' dol a mach leis a’ chrodh
ach aon latha 's cha d'readh iad a mach leotha tuilleadh . 
Thuirt e ris fhéin
gum b' e siod an t- àite dhàsan - 
gu feuchadh e nis
gu dé feum
a bha 'san fheadan dubh agus as an t- saighead .
Dh’ fhalbh e . 
Ràinig e 'n t- àite
bha seo . 
Chaidh e gu taigh an tuathanaich
's dh’ fhosgail bean an tuathanaich an dorus
'nuair a bheat e e .
“ Dé , 'ill' òig , a tha thusa 'g iarraidh ? " as ise .
“ Thà , " as esan , “ mi 'g iarraidh cosnadh , " as esan , “ buachailleachd cruidh
ma gheibh mi e . "
“ O , tha thu ro òg ; " as ise , 
“ tha spréidh mhór a-seo . "
“ O feuchadh sibhse mi , " as esan , 
“ agus 's dòcha
gun còrd mi ribh glé mhath . "
“ Socair ma-thà , " as ise . 
“ Thig a staigh
agus chì mi fear an taighe . "
Thug i staigh e . 
Dh’ fhaighneachd i dha
robh e feumach air biadh
's thuirt e
gu robh -
gun tàinig e air astar fada
's nach robh biadh 'na chois . 
Thug i dhà biadh
's thànaig a companach . 
Dh’ innis i dha companach
mar a bhà mun bhalach 's a' rud
a bha e 'g iarraidh .
Tha sgeulachd agam ri innse dhuibh a nochd
agus tha mi ' smaoineachadh
gun creid sibh
gun gabhadh e tachairt ,
thoradh àite sònraichte
bha 'na bhonn stéidh
air an deach a togail an toiseach , 
tha e ri fhaicinn gun a’ latha 'n diugh : 
ged nach fhaic sinn leis an t- sùil e no le glain'-amhairc
tha e ann - creag mhór àrd dà cheud mìle muigh 'sa' Chuan an Iar o thaobh an iar Uibhist
ris an cainte o chionn fada 'sa' Ghàidhlig “ Ròcabarraigh " ach 'sa' chànan Bheurla 'n diugh Rockall , ' ciallachadh
gur e stall'
a th' ann uileag
's nach eil feur idir orra .
Mar a tha 'n t- seann sgeulachd a' dol , 
bidh iomadh linn
on a ghabh i àite
ach tha i cho ùr dhuinne bhith 'ga h- innse 'n diugh , no bhith 'g éisdeachd rithe o neach eile 'ga h- innse , 
's nach eil sinn a' faighinn atharrachadh sam bith innte
on a chuala sinn an toiseach i . 
'Se “ Bodach Ròcabarraigh "
is ainm dhan sgeulachd .
Bha 'm bodach 
a bha seo 'na dhuin' òg
'nuair a thàinig e air tìr an àiteigin 'sna h- Eileanan an Iar ann a sheo - 
feadhainn a' smaoineachadh
on is ann dìreach an iar oirnn
a tha sgeir mhór
tha seo
gu faodadh 
gur ann an Uibhist fhéin
a thàinig e , Uibhist 
a bha 'sna linntean
a bh' ann a shin na b' fhaide cus , cus a mach dhan iar
na tha i 'sa' latha 'n diugh ... 
Thàinig an duine bochd air tìr 'na dhuine rudeigin òg ann am bàta beag . 
Dh’ innis e dhaibh
gun deach e air chall ann an ceò
's e 'g iasgach . 
Bha e lathaichean air a’ chuan
mus do ràinig e tìr - a réir coltais
gu robh fhradharc a' fàilneachadh . 
Cha b' urrainn e innse
ciamar a gheibheadh e air ais . 
Cha b' urrainn e innse nì
ach gun tàinig ceò trom air
's gun do chaill e aithne air
càite robh e 
no có 'n taobh
a bheireadh e aghaidh
's gu robh e toilichte
gun do ràinig e tìr ann a sheo sàbhailte . 
Dh’ fhan e còmhla riutha
's bha e 'g iasgach maille ri feadhainn eile
bha ' toir am beò-shlàint' far a’ chuain , 
agus an ceann bhliadhnaichean phòs e . 
Bha triùir mhac is nighean aige .
Bha na gillean a' leantail ceum an athar : 
bha iad ris an iasgach - a' dol a mach dhan Chuan an Iar agus a' toir dhachaidh iasg , 'ga reic , ri maorach 's a chuile nì eile
bha ' dèanamh beò-shlàint' dhan dachaidh . 
Bha 'n t- iasg a' fàs gann
's bha iad a' sìor dhol na b' fhaide dhan iar bliadhna 'n déidh bliadhna . 
Mu dheireadh thall dh’ fhàs an t- iasg cho gann
agus gu feumadh iad cumail fada fad' air falbh
mus fhaigheadh iad
far a robh pailteas dhe
mar a chleachd a bhith na b' fhaisg' air tìr . 
Latha dhe na lathaichean thàinig iad dhachaidh
agus iad an déidh a dhol na b' fhaide 'n iar
na chaidh iad riamh . 
Fhuair iad iasg ann am pailteas agus iasg na bu mhutha
na b' àbhaist dhaibh fhaighinn
ach cha do dh’ aithnich iad idir e
thoradh chan fhac' iad gin dhe riamh .
Bha 'n athair air a fhradharc a chall
's bha e 'g éisdeachd ri na mic a' bruidhinn ri ' màthair ann an ìochdar an taighe . 
Bha ionghnadh air
gu dé 'n t- iasg
a bh' ann
'nuair nach do dh’ aithnich na gillean idir e . 
Dh’ iarr e orra fear dhiubh a thoir uige-san : 
“ Tha e neònach , " as esan , 
“ mur a h- aithnich mis' e fo mo làmhan . "
Thug iad uige fear dhe na h- Uo éisg . 
Dh’ innis e dhaibh an t- ainm aige .
“ Càit' , 'illean , an d’ fhuair sibh e ? "
Shoilleirich iad dhà : 
mar a bha fios aige
bha 'n t- iasg a' sìor fhàs gann
's iad a' sior chumail air a dhol a mach dhan Chuan an Iar : 
mar a bha 'n t- iasg a' fàs gann a-seo , 
bha e ' tighinn gu pailteas orra
mar a bha iad a' dol air adhart gu doimhneachd . 
Thuirt iad ris
gu robh iad air cumail orra na b' fhaide
ach gu fac' iad meall ceò
a chuir eagal orra
agus gun do thill iad dhachaidh air ball
mus ruigeadh an ceò iad
's nach biodh fhios aca 
có 'n taobh
a bheireadh iad an aghaidh .
“ An toir sibh , 'illean , mise leibh , " as esan , “ an ath latha freagarrach
a bhios sibh a' dol a mach ? " 
Thuirt na gillean
gun toireadh gu dearbha .
“ Bidh mi glé thoilicht' , '' as esan , 
“ ma gheibh sibh an t- àite
far an d’ fhuair sibh an t- iasg seo , " as esan . 
“ Thèid agam air nì-eigin àraid innse dhuibh . " 
Dh’ aontaich iad leis
's thuirt iad
gun toireadh iad leoth' e . 
Cha b' fhada
gus an tàinig latha freagarrach
's dh’ fhalbh iad
's threòraich iad an athair sìos gun a’ chala
's thug iad dhan bhàta còmhla riuth' e . 
Dh’ iomair iad
's bha iad ùine mhór ag iomradh
mus do dh’ fheuch fear aca sìos dorgh . 
Cha d’ fhuair e ach an t- iasg a b' àbhaist . 
Chùm iad a mach dhan iar na b' fhaide .
Dh’ fheuch e rithist . 
Cha robh ann ach an t- iasg a b' àbhaist . 
Chùm iad orra rithist
gus a saoileadh iad
gu robh iad a leithid seo a dh’ ùine on chladach
a dh’ fhàg iad
agus gum bu choir
gum biodh iad co-dhiubh ann an iomall na h- oitreach
air an d’ fhuair iad an t- iasg
nach do dh’ aithnich iad a' latha
bha iad ann roimhe . 
Fhuair iad fear dhiubh . 
Dh’ iarr an athair orra a dhol na b' fhaide , na b' fhaide an iar : 
“ Agus feuchaidh sibh sìos an dorgh a rithist . "
Rinn iad seo air chomhairl' an athar . 
Bha truas aca ris a bhith gun fradharc . 
Thuirt e riutha : 
“ Feuchaibh an dorgh a nis , " as esan , 
“ feuch dé gheibh sibh . "
Bha e ann a sheo ann a mór phailteas .
“ A bheil sibh a' faicinn fada mu chuairt ? " as esan .
“ Thà , " as na gillean .
“ Nach cùm sibh oirbh an iar fhathast , " as esan , “ air mo shon fhìn . 
Tha nì agam ri innse dhuibh . "
Chùm iad orra . 
Thuirt iad mu dheireadh ri 'n athair : 
“ Cha teid sinn nas fhaid' air adhart , " as àsan . 
" Tha sinn a' faicinn meall ceò romhainn . 
Tha e ' dèanamh crìoch . " 
“ Cumaibh oirbh a dh’ iomall a’ cheò , " as esan , 
“ 's na biodh eagal oirbh . "
Chùm iad orra air a chomhairle . 
Bha e ' cur ionghnadh orra
gu dé bha fios aig' air , 
a bha e ' ciallachadh , a’ nì
a bh' aige ri innse dhaibh .
Ràinig iad iomall a’ cheò
's thuirt iad
gu robh iad an iomall a’ cheò .
“ Cumaibh oirbh , " as esan . 
“ Bithibh a' coimhead as ur deaghaidh
agus chì sibh , " as esan , “ sraon a’ bhàta
agus bheir e tuairmse dhuibh , " as esan , 
“ nach bi sibh a' dol iomrall o dheas gu tuath . 
Cumaibh oirbh . 
Cha bhi sibh fad' sam bith 'sa' cheò , " as esan , 
“ gun tig sibh a-mach ann a' soilleireachd . "
bhiodh iad o chionn fhada
mar a bha mi ag innse roimhe dhut a' togail creicheadh
agus 's e sin agad
nuair a dh’ fhalbhadh daoine o 'n taigh
thigeadh feadhainn
agus dh’ fhalbhadh iad le na beathaichean aca
's bha 
a's an àite a bha seothach bha fear beag duine ann 
agus 's e Iain Beag MacAnndra
a chanadh iad ris 
's tha e coltach
gur e duine cianail fhèin beag
a bh' ann 
ach gun robh e ainmeil air bogha-saighead 
cha robh duine sam bith
a bheatadh e air bogha-saighead
's nuair a bhiodh na daoine a' falbh a dh’ àite 
bhiodh iad a' fàgail fear-faire
agus dh’ fhalbh na daoine dhan àite
's dh’ fhàg iad fear-faire 
's theich 
thàinig a’ chreich
's theicheadh le na beathaichean
dh’ fhalbh iad a-rithist a dh’ àite eile
agus dh’ fhalbh
thàinig a’ chreich
agus dh’ fhalbhadh le na beathaichean
ach co-dhiubh cha robh [duine air fhàgail a-staigh ‘son a bheathaichean 
's thuirt Iain Beag MacAnndra
gum fanadh esan ag aire nam beathaichean
's bha e ag ràdh seo riutha air a h-uile fèir
agus och a shìorraidh thusa a' dol a dh’ aire nam beathaichean
ach co-dhiubh thuirt iad ceart gu leòr
gum fàgadh iad e
dh’ fhalbh iad 
's cha robh iad fad sam bith air falbh 
nuair a thàinig a’ chreich
's dh’ fhalbh a’ chreich le na beathaichean
agus cha do leig Iain Beag MacAnndra air
gum fac' e iad
bha e a' cluich a-muigh
's dh’ fhalbh e
agus dh’ fhalbh e às an dèidh
agus thug e leis am bogha-saighead
agus thàinig e orra 'sa mhòintich
agus teine mòr aca
's iad a' dèanamh biadh dhaibh fhèin
's dè bha iad fhèin a' cluich ach bogha-saighead
's ann a thòisich esan
dh’ fhan e pìos bhuapa
's far a feuchadh àsan an saighead
rachadh esan thuca leis an saighead
's thilleadh e thuca
gille beag 's ann an dùil 
a bha iad ann
co-dhiubh nuair a bha e treis an sin
thuirt e
tha mis' ars’ esan a' fàs sgìth ars’ esan
nan cuireadh sibh a-mach na saigheadan uileag
rachainn thugaibh ars’ esan leotha còmhla ars’ esan
's ò 's ann mar sin
a bhà
dh’ aontaich iad air sin a dhèanamh 's
agus nuair a chuir iad a-mach mu dhà dheug saigheadan
cha robh an còrr aca 's
bheil sibh cinnteach ars’ esan
nach eil an còrr agaibh
chan eil
chan eil an còrr againn
's dh’ fhalbh e
's thug e an rud aige fhèin far a chùlaibh
mis' ars’ esan Iain Beag MacAnndra ma-thà ars’ esan
's mur a fàg sibh an crodh ars’ esan
marbhaidh mi a h-uile duine agaibh ars’ esan
's bha àsan air a chluinnteil mu a dheidhinn
's a-mach a thug iad
nuair a fhuair muinntir a’ bhaile an sin dhachaigh
's ann 
a nochd Iain Beag MacAnndra a-staigh am monadh
's a h-uile h- aonan dhe na beathaichean aige an fheadhainn
a ghoid iad roimhe aige a-nall aige ' tighinn 
ò ghabh iad na choinneamh
's chan eil fhios
dè cho toilichte
's a bha iad
co-dhiubh chaidh esan dhachaigh
's tha e coltach
gur e bean mhòr mhòr
a bh' aige
ged a bha esan cho beag
agus bha fhios aig a bhean
gun tigte air a thòir
agus an latha a bha seo
's ann 
a chunnaic i triùir thaisdealach a' tighinn chun an taighe
thuirt i ris
tha iad a-neist ars’ ise a' tighinn air do thòir
agus cuir thusa ars’ esan
cha thàr mise ars’ esan
ach cuir thusa ars’ esan am bogha-saighead a-mach air an uinneig chlàrach ars’ esan
nuair a thig iad a-staigh
sin agad uinneag
a bhiodh am bàrr an tughaidh
agus chan e glainneadh
a bh' innte idir ach còmhla bheag
a bhiodh lid a bhiodh iad a' fosgladh
's ars’ esan suidhidh mise ars’ esan a' cluichd a's a’ luathaidh ars’ esan
's nuair a shuidheas àsan ars’ esan
bheir thusa sgailc mhath dhomhsa
's iarr orm a dhol a choimhead airson m' athar
's ann mar sin
a bhà 
dh’ fhalbh esan a-mach
chaidh e am falach
agus thàinig àsan
agus ghnog iad aig an doras
dh’ iarr iad oirre
dh’ fhaighneachd iad
an e seo taigh Iain Beag MacAnndra
's e ars’ ise
ach chan eil e fhèin a-staigh ars’ ise
ach cha bhi e fada gu bhith a-staigh
an tig sibh a-staigh
ò thig ars’ àsan
chaidh sin
chaidh iad a-staigh
's bha esan na shuidhe an oir an teine 
's e ag obair le a chasan a's a’ luathadh mar shin
's bha ise a' stàireachd air feadh an taighe
's ò is dh’ fhalbh i
's thug i dha sgailc air taobh a chinn
fhalbh a pheasain dhuibh thu ann a-mach a's an taigh
's coimhead airson d' athar
tha cabhag air na daoine ars’ ise 
dh’ fhalbh esan a-mach 
's 'sann 
a dh’ èirich esan
's dh’ èigh e aig an doras
seo agaibh Iain Beag MacAnndra duine sam bith
a tha deònach m' fhaicinn
chaidh fear ma seach aca a-mach
's mharbh e an triùir aca
chuala mi sgeulachd eile aig piuthar mo sheanar cuideachd agus ma dheidhinn uaireigin o chionn fhada fear
a bh' ann 
ris an canadh iad Fear a’ Churracain Ghlais nan trì boghannan caorach caorunn agus nan naoi saigheadan seilich
agus a’ latha bha seo thuirt e ri a mhàthair
gu robh e ' falbh
agus gu robh e ' dol a dh’ iarraidh Nighean Rìgh Locha Trèig airson a pòsadh 
agus thuirt a mhàthair ris
ò ars’ ise nach tusa an t- amadan truaghan bochd ars’ ise gun fhuil gun uaill a' dol a dh’ iarraidh Nighean Rìgh Locha Trèig airson a pòsadh
's mis' ars’ esan Fear a’ Churracain Ghlais nan trì boghannan caorach agus nan naoi saigheadan seilich
agus tha mi ' dol a dh’ iarraidh Nighean Rìgh Locha Trèig
agus ars’ esan mar a faigh mi i
biodh i aca fhèin
ach mar a faigh
a’ chlach as àirde a's a’ chaisteal 's i as ìsle
bhios ann 
mum fàg mis' e
's e am bun 
a bh' ann 
dh’ fhalbh e co-dhiubh
agus ràinig e Loch Trèig agus Caisteal Loch Trèig
's bhuail e 'n dorus
thàinig an dorsair
's dh’ fhaighneachd an dorsair
cò bh' ann 
agus thuirt e
gu robh esan Fear a’ Churracain Ghlais nan trì boghannan caorunn agus nan naoi saigheadan seilich
gu robh e air tighinn a dh’ iarraidh Nighean Rìgh Locha Trèig airson a pòsadh
agus mur a faigheadh e i
i bhith aca fhèin 
ach mur a faigheadh
a’ chlach a b' àirde
a bha 'sa chaisteal
gur h- i b' ìsle
bhiodh ann an ceartuair
agus thuirt an duine ris
tha trì rudan aig an duine
a gheibh Nighean Rìgh Locha Trèig
tha trì rudan aige ri dhèanamh
mum faigh e i airson a pòsadh
a’ cheud rud ars’ esan tha trì tamhaisg a's a' ghleann ud shuas
agus a’ chiad rud a dh’ fheumas tu 's e am marbhadh
dh’ fhalbh Fear a’ Churracain Ghlais
's chùm e suas
agus ràinig e shuas a' ghleann
agus ràinig e taigh nan tamhasg
bhuail e 'n dorus
's dh’ fhosgail iad an dorus
agus chaidh e staigh
agus dhùin iad an dorus
agus dh’ èirich a’ chiad fhear dhiubh
agus chuir e cnot air an dorus
dh’ èirich an ath fhear
chuir e fhèin cnot air an dorus
agus dh’ èirich an treas fhear
fear
agus chuir e fhèin cnot air an dorus
agus nuair a chunnaic Fear a’ Churracain Ghlais sin
dh’ èirich e fhèin
agus chuir e cnot air an dorus
ach dh’ èirich na trì tamhaisg an uair sin
agus rinn iad lasgan mòr cridheil gàire
's chaidh an taigh air chrith
's chaidh na h- ursannan air chrith
's chaidh an dorus air chrith
agus as a dhèidh sin dh’ èirich Fear a’ Churracain Ghlais
agus chaidh an taigh air chrith
's chaidh na h- ursannan air chrith
's chaidh an dorus air chrith
agus leum na cnotan far an doruis
a-mach chun a’ chnuic gun do ghabh iad
agus am bad a chèile gun do ghabh iad
agus bha iad [?] am mullach eabar 's am mullach chnoc
agus nuair a bu mhutha
bhiodh iad fodha
bhiodh iad fodha chun nan sùilean
agus nuair a bu lugha
bhiodh iad fodha
bhiodh iad fodha chun nan glùinean
agus am bad a chèile gu robh iad
ach ma dheireadh thall smaointich Fear a’ Churracain Ghlais
gu robh e fad' o a chàirdean
agus gu robh e a - measg a nàimhdean
agus chuir e bacag aotrom aithghearrach air a’ cheud fhear
agus chuir e a dhruim ri talamh
's chuir e 'n ceann dheth
agus rinn e 'n aon rud air an dàrna fear 
agus rinn e 'n aon rud air an treas fear 
ach mun do chuir e 'n ceann dheth
thuirt an treas fear
leig air mo chois mi ars’ esan
agus 's mòr m' èirig
tha trunncaichean òir ars’ esan agus trunncaichean airgid agam-sa ann an uamha a's a’ ghleann ud shuas
agus leig air mo chois mi
agus bidh iad uileag leat-sa
's ann leam iad uileag arsa Fear a’ Churracain Ghlais
agus bidh do cheann agam còmhla riutha
agus leis a-sin shad e 'n ceann dheth
ach ma shad
's ann a-sin
a bha 'n t- sabaid a' cumail nan ceann o 'n cholainn
gus an do reodh an fhuil
thill e air n- ais
's ràinig e Caisteal Loch Trèig
's bhuail e 'n dorus
's thàinig an dorsair a-nuas
's dh’ fhaighneachd e
cò bh' ann 
's thuirt e
gu robh esan Fear a’ Churracain Ghlais nan trì boghannan caorunn 's nan naoi saigheadan seilich a' tighinn a dh’ iarraidh Nighean Rìgh Locha Trèig
's mur a faigheadh e i
i bhith aca fhèin
ach mar a faigheadh
a’ chlach a b' àirde bha 'sa chaisteal
gur h- i b' ìsle
bhiodh ann an ceartuair
tha ars’ esan dà rud eil' agad ri dhèanamh fhathast
tha ars’ esan ban-fhuamhaire a's a’ ghleann ud shuas
agus feumaidh tu a marbhadh a-màireach
a-màireach dh’ fhalbh Fear a’ Churracain Ghlais
's chùm e suas an gleann
agus chùm e roimhe co-dhiubh
ach chunnaic e 'm ban-fhuamhaire ' tighinn 
agus ma bha na trì tamhaisg 
a chunnaic e a’ latha roimhe sin fiadhaich a' coimhead
's e 
bha fiadhaich ach a’ chailleach
a ars’ ise 's tusa
a mharbh mo thrì bhràithrean-sa an-dè ars’ ise
ach marbhaidh mis' thus' an-diugh
agus a-nuas gun do ghabh i
a h-uile sùrdag a bheireadh i 
bha i
nuair a thàirneadh i a h- anail
bha i ' tarraing Fear a’ Churracain Ghlais air n- adhart dà cheum
agus a h-uile turas a shèideadh i a h- anail 
bha i 'ga chur air n- ais aona cheum
ach chùm e roimhe
agus am bad a chèile gun do ghabh e fhèin 's a’ chailleach agus [?] am mullach eabar is chnoc
nuair a bu mhutha
bhiodh iad fodha
bhiodh iad fodha chun nan sùilean
's nuair a bu lugha 
bhiodh iad fodha
bhiodh iad fodha chun nan glùinean
gus mu dheireadh thall smaointich Fear a’ Churracain Ghlais
gu robh e a - measg a nàimhdean 's fad' o chàirdean
agus chuir e bacag aotrom aithghearrach air a’ chaillich
agus chuir e a druim ri talamh
seo
mar a bha
choinnich an gille e
agus thuirt Boban Saor ris
tha seo agam ars’ esan piùirne ars’ esan de shnàth sìod' agam ann a sheo ars’ esan
agus a-neist thèid thu suas ars’ esan a mhullach a’ chaisteil
agus an uinneag is àirde
th' ann ars’ esan
cumaidh tu 
ceanglaidh tu ceann an t- snàithlein ars’ esan shuas an taobh a-staigh dhen uinneig
agus bidh mis' ars’ esan a's an uinneig mheadhonach
a tha am meadhon a’ bhalla an taobh shìos dhiot
agus leigidh tu ugam-sa 'm piùirne ars’ esan sìos ris a’ bhalla
agus ceanglaidh sinn an snàithlean a-sin 
's fàgaidh sinn ris a’ bhall' e fad na h- oidhche 
seo
mar a bha
chuir iad an snàithlean sìoda sìos ris a’ bhalla co-dhiubh o mhullach a' chiad uinneig gu lethach a’ bhalla sìos dhan mheadhon
agus tha e coltach
gum biodh a’ rìgh a' tighinn a h-uile madainn a choimhead
ciamar a bha 'n obair a' dol air n- adhart agus a' cur fàilte air Boban Saor
ach bha Boban Saor gu math tràth air a chois a’ mhadainn 
a bha seothach
agus bha e ' dol mun cuairt air a’ chaisteil
agus bha e ' coimhead o'n a h-uile taobh air 
ach thàinig a’ rìgh
mar a b' àbhaist
's cha robh Boban Saor a' coimhead uamhasach math air a dhòigh idir an latha 
bha seo
thuirt a’ rìgh
a bheil a h-uile sìon a' dol gu math ars’ esan ?
chan eil gu dearbha ars’ esan sìon a' dol gu math an diugh idir ars’ esan 
ò dè tha cearr ars’ a’ rìgh ?
tha ars’ esan
coimhead siod ars’ esan as do chinn ann a shiud ars’ esan
tha 'm ball' air sgàineadh
chan eil fhios a'm air an t- saoghal
dè ghabhas dèanamh
ò uill ars’ a’ rìgh tha mi ' faicinn sin gu dearbha
tha sgàineadh a-sin gun teagamh
seo
far a robh an snàithlean sìod' aige nuas ris a’ bhalla
agus a bheil ars’ a’ rìgh dad idir ann a-nisd
a ghabhas dèanamh ris a-sin ?
uill tha ars’ esan aon rud ann 
a ghabhas dèanamh
tha aon uidheam agam-sa de bheairt agam
a nì feum dhan a-seo ars’ esan
chan eil i aig duine ach agam fhèin
ach dè math sin ars’ esan
cha dèan i dad dhomh ann a-seo
ma ruig i mis' ann a sheo
's dòcha
gum bi 'n t- àit' air tuiteam
agus ò gu dearbha ars’ a’ rìgh cha bhi
gheibh sinn i
ge brith dè 'n uidheam
a th' ann 
gheibh sinn i a-nall cho luath
's a ghabhas e dèanamh
agus cuiridh sinn duine ga h- iarraidh 
ò cha chuir gu dearbha arsa Boban Saor
tha duine ga h- iarraidh
feumaidh mi fhèin falbh ga h- iarraidh
agus an gille còmhla rium
thoradh chan earb sinn ri duine sam bith i
agus ò ma-tha ars’ a’ rìgh chan eil math dhuibh falbh
chan eil mi airson sibh-se leigeil air falbh idir
gus an cuir sibh crìoch air a-seo
's dòch'
ma dh’ fhalbhas sibh
nach till sibh
ach duine sam bith
is earbsaiche leibh fhèin ars’ esan
a thèid dha h- iarraidh
cuiribh dha h- iarraidh e
agus bheir e air n- ais gu sàbhailte seo dhuibh i 
ge brith dè 'n uidheam
a th' ann
ma-tha arsa Boban Saor tha mac agaibh fhèin ars’ esan am mac is sin' agaibh
agus chan eil duine
a dh’ earbainn-s ars’ esan an uidheam
tha seo ris
mar a dh’ earbainn ri ur mac fhèin e ars’ esan
agus feumaidh e deagh aire bheir dhi
ma ruig e seothach
ò ma-tha thuirt an rìgh ris
cuiridh mise mo mhac dha h- iarraidh
ma dh’ innseas tu dha
dè 'n t- ainm
a th' air an uidheam
a th' ann na air
cò air a dh’ iarras e i
uill ars’ esan tha a’ bhean aig a' ghill' agam a-staigh
agus tha fhios aice
dè 'n uidheam
a th' ann 
agus cà 'il mi ga cumail
ach ars’ esan chan eil mi ‘son an ainm aice bheir seachad idir do dhuine sam bith ach rud
a chanas e
nuair a ruigeas e a-null ars’ esan
canaidh e rithe air chor sam bith gun an achduinn mhòr a leigeil a-null 
gus an tig na h- achduinnean beaga a-nall
agus tuigidh i ars’ esan glè mhath
dè tha sin a' ciallachadh
agus bheir i dha an uidheam
's bheir e air n- ais ugam-s' i
seo
mar a bha
chuir a’ rìgh an gill' air falbh 's seirbhisich eile cuide ris
's dh’ fhalbh iad gu cabhagach
ràinig iad co-dhiubh
's ràinig iad taigh Bobain Shaoir
ò ràinig iad
's chunnaic iad bean a’ ghille
's dh’ innis iad an gnothach
dh’ innis iad
mar a bha agus an uidheam
a bha iad ag iarraidh
's gun tuirt iad
nach robh ainm aca ri bheir air ach 
gun tuirt Boban Saor a chantainn rithe gun an achduinn mhòr a leigil a-null
gus an tigeadh na h- achduinnean beaga a-nall 
agus gun tuigeadh i fhèin
dè 'n uidheam
a bha e 'g iarraidh a chur uige
ò ars’ ise is math sin
tha mise ' tuigsinn
dè 'n uidheam
a tha e 'g iarraidh
tha i suas an ceann shuas an taighe ars’ ise ann a-seothach
agus chan eil math dhòmhsa duine ars’ ise a leigeil suas dha h- iarraidh ach thu fhèin
o'n a tha thu cho cùramach mu dheidhinn sineach
thugainn thusa suas
agus gheibh thu 'n achduinn
tha seo ars’ ise 
dh’ fhosgail i 'n doras agus
tha i ars’ ise shuas an sin 
theirig fhèin dha h- iarraidh
ghabh mac a’ rìgh suas a cheann shuas an taighe
agus dhùin i 'n doras
agus chuir i 'n glas an iuchair dhan doras
agus thuirt i
uill tha thus' ann a-sineach a-nisd ars’ ise 
bidh thu ann a shin 
gus an tig 
gus an tig an duine agam-sa agus Boban Saor dhachaidh
agus thill i na seirbheisich air falbh
's chuir i fios gun a’ rìgh
gu robh mac a’ rìgh air a ghlasadh aice a-bhos
agus nach robh e ' dol a dh’ fhaighinn a-null
gus an tigeadh Boban Saor 's an gille dhachaidh
nuair a chuala an rìgh seothach
bha e toilichte gu leòr am pàigheadh gu pailt airson 
na rinn iad
agus chuir iad crìoch air an obair
agus thàinig iad dhachaidh
agus fhuair gill' a’ rìgh dhachaidh
chuala mi sgeulachd uaireigin aig na seann daoine ma dheidhinn sineach
'se sin
a chainte riutha Clann 'ic Odrum nan Ròn
agus chuala mi sgeulachd ma dheidhinn
mar a bha sineach cuideachd
bhiodh iad an uair sin uaireigin a' cuartachadh cladaich na bu trice
na tha iad 'sa latha an-diugh
bhiodh iad a' sealltainn airson 
a robh feamainn a' gabhail tìr airson tobhar 
's bhiodh bàtaichean an uairsin bàtaichean seòlaidh
'sann air an obair le fiodh
a bhiodh iad 's
bhiodh iad a' dol fodha
nuair a thigeadh iad bhon ghrunnd
nuair ‘iodh droch shìde ann an geamhradh
ann an ceann ùine 's dòcha ghluaiseadh iad
is thigeadh sgealban de dh’ fhiodh air a' chladach
is bhiodh bobhtaichean iarainn 'nan lùib is gnothaichean dhen t- seòrsa sin 'eil fhios agaibh
's cha robh na gnothaichean sin cho goireasach 'san àm a bha sineach
's a tha e 'n diugh idir
bha e cho duilich dhaibh fhaotainn
's bhiodh iad an còmhnaidh a' cuartachadh cladaich airson nan gnothaichean sin
ach bha 'n t- iomradh co-dhiubh
gu robh am fear seo a Chlann 'ic Odrum
bha e ' cuartachadh a' latha seo
agus co-dhiubh bha e ' leigeil anail aig a’ bhàgh a bha seothach
agus shuidh e ri creig a' fasgadh
agus sùil gun tug e bhuaithe
's ann 
a chunnaic e 'n grunnan ròin a bha seo a' dèanamh air tìr a's a’ bhàgh a bha seothach
agus bha e ' gabhail ealla riutha
's thàinig iad air tìr
choisich iad suas os cionn
cha do choisich iad
ach ghabh iad suas os cionn an tiùrr
agus shlaod iad iad fhèin suas ris a’ bhruaich
agus 's ann 
a chuir iad dhiubh am bian
agus a cheart cho luath 'sa chuir iad dhiubh am bian
thionndaidh iad 'nam boireannaich bhriagha
agus thill iad
is siud
a-mach air a' mhuir gun do ghabh iad
bha iad a' cluichd 's a' snàmh an sin
ach ghabh e beachd air aon bhoireannach dhiubh co-dhiubh
gu robh i gu math na bu bhriagha na càch
ged a bha iad glè bhriagha uileag
gun robh aon tè dhiubh air leth briagha seach càch
agus bha 'm bian
a bh' orra air leth briagha seach am bian
a bh' air càch cuideachd
agus thuirt e ris fhèin
uill tha mi dìreach ' dol a dh’ fheuchainn ris a’ bhian seo fhaighinn dhomh fhèin
agus tha mi ' dol a dhèanamh aona n- tàrrsail air
feuch an tàrr mi bhith aige
man tig iad air tìr
agus leis a-sin thog e air
agus rinn e air a’ bhian bhriagha bha seo
ach thug iadsan an aire dha
agus a-mach gun do ghabh iad air tìr
agus rinn a h-uile tè riamh ac' air a bian fhèin
ach rinn esan air a’ bhian a bha seo
agus thàrr e a bhith aig a’ bhian
man do ràinig am boireannach e
rug e air a’ bhian
's chàirich e 'na achlais e
rug càch air na bèin eile
's a-mach air a' mhuir gun deach iad 'nan ròin
mar a bha iad roimhe
bha am boireannach a' rànaich agus ag iarraidh air am bian a bheir dhi
'son gu falbhadh i cuide ri a bana-chompanaich
ach siud rud
nach fhaigheadh i
thuirt e
nach fhaigheadh
gu robh esan a' dol a chumail a’ bhèin
agus ma dheireadh thall chùm e dhachaidh
's am bian 'na achlais
's bha 'm boireannach a' tighinn as a dhèidh
's i ' rànaich ag iarraidh a’ bhèin
ach chùm e air
cha tug e feairt orra
ràinig e 'n taigh
agus nuair a fhuair e cothrom
chuir e ' falach am bian
agus chuir e ' falach air chùl nan sparran a's an àthaidh no a's an t- sabhal mar a chanas sibh am bian
agus 's e bun
a bh' ann co-dhiubh
'sann 
a phòs e fhèin agus am boireannach a bha seothach
agus bha iad
tha e coltach gu toilichte gu math toilichte còmhladh
's ach 's an t- àm a thachair seo
tha e coltach
gur h- ann deireadh an fhoghair
a bh' ann 
agus bha e ' dlùthadh
agus nuair a fhuair e fàth latha na dhà as a dhèidh sineach
agus e ' dèanamh cruaicheadh
'sann a fhuair e 'm bian a bheir far nan sparran a's an àthaidh
agus chuir e gun fhiosd' a-staigh dhan chruaich e
agus bhiodh e ' dèanamh seo a h-uile bliadhna
agus sin a’ chruaich mu dheireadh
a bhiodh e ' cur a-staigh as t- Earrach
agus nuair a bhiodh e ' cur a-staigh na cruaicheadh
bhiodh e ' cur a’ bhèin a' falach fo na sparran
gum biodh e ' dèanamh na h- ath chruach an ath-bhliadhna
's bha bliadhna 's bliadhna ' dol seachad
's bha 'n gnothach a' dol leotha glè mhath
's bha i 'na fìor dheagh bhean agus 'na deagh mhàthair dhan chloinn
bha a’ chlann aca 'n uairsin
agus co-dhiubh a’ bhliadhna bha seothach as t- Earrach bha e ' cur a-staigh na cruaich ma dheireadh
mar a b' àbhaist
agus a’ bhliadhna bha seo 'sann
a bha a’ chlann air fàs suas
agus 'sann 
a bha feadhainn dhiubh 'ga chuideachadh a' cur a-staigh na cruaicheadh
agus chuir iad a-staigh a’ chruach
's fhuair esan am bian
mar a' b' àbhaist
's chuir e 'm bian a' falach air chùl nan sparran 'san àthaidh
ach an oidhche bha seothach 'sann
a bha am màthair a' cur na cloinneadh a chadal
agus thuirt tè dhen a’ chloinn dhe na h- igheanan ri a màthair
ò mhàthair ars’ ise 'se
a bha briagha an rud
a bh' aig m' athair a's a’ chruaich an-diugh ars’ ise a's a’ chruaich arbhair
dè a ghràidh a bh' ann ars’ ise
bha ars’ ise còta bèin cho briagha
's a chunnaic duine riamh
innis thusa dhomh-s' a ghràidh ars’ ise
cà 'n do chuir e e
chuir ars’ ise gu dearbha air chùl nan sparran ars’ ise a's an àthaidh
ò ma-thà ars’ ise bidh mise 'gur fàgail
agus bidh mi air falbh airson treis
ach tillidh mi rithist ars’ ise
agus cha bhi gainne èisg oirbh-se
biodh sibh-se ' coimhead a-mach air mo shon-sa
agus phòg i a’ chlann
's dh’ fhalbh iad 
dh’ fhalbh i
co-dhiubh chan fhacas sgeul air a’ bhoireannach riamh tuilleadh
agus cha robh sgeul air a’ bhian
agus tha iad a' dèanamh a-mach
gun d’ fhuair i greim air a’ bhian
agus gun d’ fhuair i air n- ais dhan chuan
mar a bha i roimhe
o chionn mòran bhliadhnaichean air n- ais bhiodh
mur' robh laghannan cearta a's na h- Eileanan
bhiodh muinntir creicheadh a' tighinn agus a' sguabadh leotha bheathaichean
cha robh e gu deifir
c'à faigheadh iad iad 
chruinnicheadh iad dròbh bheathaichean
agus thoireadh iad
bheireadh iad leoth' iad
agus bha iad a' toirt uamhas o dhaoine bochda de bheathaichean
ach bha feadhainn ann 
a bha ' feuchainn ri stad a chur air na rudan
a bh' ann a shin
agus bha aon fhear a's an dùthaich seo ann an Uibhist an uairsin
ris an cainnte Mac Iain 'ic Sheumais
agus aig an àm a bha sin an còmhnaidh bhiodh dà fhear 'eug a' falbh an dèidh a' chief a bhiodh a-sin an àrd-dhuine
agus bha e 
'latha bha seo a bha e ' dol a-null a Bheinn na Faoghla
agus nuair a bha iad dìreach a-null aig an fhadhail ann a shin
chual' iad eubh agus eubh a' ghoirt o boireannaich
agus thuirt Mac Iain 'ic Sheumais
ris a’ chuideachd
a bha còmhla ris
's fhearr dhuinn tilleadh ars’ esan dìreach
far a bheil sinn
agus 's e eubh boireannaich
tha siud air bàs naidheachd bàs a ceud mhic a chluinnteil air neo muinntir na creicheadh
a th' ann air tighinn
seo
mar a bha
thill iad 
agus nuair a bha iad a-nall ann a shin aig a’ Chaiginn
thug iad an aire do bheathaichean 'gan cromadh a-nuas a Ghriomasaigh
agus ghearr iad romhpa tarsainn Fadhail an Eilein Shlignich
agus thàinig iad gu eilean ann a shin
ris an can iad Eilean na Còmhraig
's e 
th' air chun a’ latha 'n diugh
agus dh’ fheuch iad ri na beathaichean a thilleadh air na daoine bha sin
agus dè na daoine bh' ann ach Tearaich
agus dh’ fheuch iad ri na beathaichean a thilleadh orra
's cha deachaidh aca air an tilleadh idir an uairsin
agus thug Mac Iain 'ic Sheumais òrdan dhaibh tilleadh air n- ais
agus gun d' rachadh iad a Chàirinis
agus chaidh iad a Chàirinis
agus chaidh iad a' falach ann an àiteigin ann an Càirinis ann a shin
agus thàinig na Tearaich le na beathaichean
agus ghabh iad suas ann a shineach gu druim àrd
a th' ann an Càirinis faisg air an teampall
agus chaidh iad a-staigh ann a shin agus gu dinneir a ghabhail
agus bha iad a-staigh 'nan suidhe ann a shin a' gabhail an dìnneireach
agus thuirt fear dhe na Tearaich
ithidh mi 'n grèim tha seo ars’ esan olc air mhath Mac Iain 'ic Sheumais
bha Mac Iain 'ic Sheumais
air toll
a bh' air a’ bhalla dìreach mu choinneamh 
toll a bh' air a’ bhalla
agus saighead aige
agus thuirt e
mheall mo làmh mi ars’ esan
neo cha dean thu sin
agus dh’ fheuch e saighead air an duine
agus chuir e dìreach ann an ubhal a’ sgòrnain aige i
agus bhrùchd càch a-mach
agus thòisich am batal timcheall mun an teampall
agus sìos leis a’ leathad ann a shin bha fèith ann a shineach
's e Fèithe na Faladh
a th' orra chun a’ latha 'n diugh
bha iad ri chantail
gu robh an fhèithe sin dearg leis an fhuil aca
ma dheireadh cha robh ach triùir dhe na Tearaich beò
agus dh’ fhalbh iad
agus rinn iad air àite
ris an canadh iad Comraich na h-Eaglais a's a’ Bhaile Shear
agus nan toireadh iad a-mach sin
cha robh lagh sam bith
a ghabhadh gnothach riutha
agus co-dhiubh dh’ fhalbh na h- Uibhistich as an dèidh
agus thug iad an ath bhatal air oitir a 
th' ann a shineach a-mach o chroit
a bh' aig Dòmhnall Iain 'ic 'urchaidh
's e Calum a’ Chùbair
a th' air a’ chroit sin an-diugh
agus thug iad an ath bhatal ann a shin
agus chuireadh às dha na Tearaich
agus 's e Oitir 'ic Dhòmhnaill Glais
a chanar ris an oirtir sin fhathast
agus tha 'n triùir 
a mharbhadh orra
tha iad air an tìodhlaigeadh air croit Chalum a’ Chùbhair shuas
agus cha robh air a-sin ach sin fhèin
thilleadh na beathaichean chun nan daoine
o 'n tugadh iad
's co-dhiubh 's bha Blàr Chàirinis seachad
ach bha aon fhear dhe na Tearaich
a fhuair teicheadh 
agus fhuair e co-dhiubh air n- ais dha na Hearadh an dòigh air choireigin
agus bha iad
bha seo Mac Iain 'ic Sheumais
an ceann bliadhna a' dol dhan Eilean Sgitheanach a dh’ iarraidh choilleadh [?]
agus dh’ fhalbh iad
agus bàt' aca
agus 's e bàtaichean fo sheòl 'iodh aig na h- amannan a bha sin ann
dh’ fhabh iad co-dhiubh 
agus thàinig i cho garbh orra
agus dh’ fhuadaicheadh iad
agus c'à 'n deachaidh iad air tìr ach aig caisteal Mhic Leòid na Hearadh
agus cha robh cothrom air
bha fhios aca
gu robh iad
thug Mac Iain 'ic Sheumais
thuirt e
neist fhearaibh ars’ esan bithibh 'nur faireachadh
thoradh 's dòcha
gum bi blàr againn ri chur a-seo
ach thèid sinn air tìr co-dhiubh
agus bha bàta beag aca
's chaidh iad air tìr
agus ò rinn na Tearaich toileachadh mòr riutha Mac Leòid agus a’ chuideachd
a bh' air a chùl fhèin
chuireadh gu biadh iad co-dhiubh do sheòmar mòr
a bh' ann a shin
agus chuireadh na Tearaich air an dàrna taobh dhen bhòrd agus na h- Uibhistich air an taobh eile
agus mun do thòisich iad air am biadh
thuirt fear dhe na Tearaich
mheall mo bharail mi ars’ esan 
neo 's ann a’ bhliadhna chun an diugh
a thugadh Blàr Chàirinis
bha a h-uile fear dhe na h- Uibhistich
chuir iad a' làmh 'sa chlaidheamh
agus bha 'm batal air thuar a bhith air a’ bhonn
ach thuirt Mac Leòid riutha
gabhaibh an gnothach air ur socair ars’ esan a bheadragain dhuibh ars’ esan
chan uair chuimhneachain seo
agus cha bhi dad dhe leithid sin ann
agus gabhaidh ur dinneir
agus na biodh an còrr ann ach sin
sin
mar a bha
ghabh iad am biadh
's ghabh iad an dinneir
agus nuair a bha iad a' dol a-mach a's an t- sabhal
thàinig tè dhe na searbhantan
's iad a' clìoradh a’ bhùird air falbh 's gnothaichean
thàinig tè aca faisg air Mac Iain 'ic Sheumais
agus chuir i
chuir i sanais ri a chluais
agus thuirt i ris
feuch o na chunnaic sibh riamh ars’ ise
nach caidil sibh 'san t- sabhal a-nochd
thoradh 's e 'n t- àite
a's a bheil iad airson ur cur
Chaidh ainmeachadh dìreach bho chionn ghoirid 
gun dùin factaraidh cuibhlichean Continental ann an Newbridge air taobh siar Dhùn Èideann . 
Caillidh còrr is seachd ceud trì fichead 's a deichnear an cosnadh ri linn . 
Bha amharas ann mun ionad fad greis -
ach rinn a' chompanaidh Ghearmailteach
leis a bheil e cò-dhunadh mu dheireadh thall an t- àite dhùnadh . 
Thathas air a bhith rannsachadh tron oidhche san Turc
feuch an d' thàinig an còrr beò às a' chrith-thalmhainn
a bhuail air an dùthaich an-dè . 
Tha dùil 
gun do chaochail còrr is trì mìle neach - 
agus tha co-dhiubh trì deug mìle air an gortachadh . 
Tha eòlaichean ag ràdh 
gur e droch thoglaichean
nach seasadh ri crith-thalmhainn as coireach
gun do bhàsaich uidhir . 
Tha dùil
gun cùm ceathrar Bhreatannach
a chaidh a thoirt am brùid ann a Liberia - coinneamh naidheachd aig port-adhair Heathrow an ceart-uair - 
agus iad air ùr thilleadh madainn an-diugh . 
Thathas ag aithris
gu bheil iad gu math - ach am feum beagan fois .
Tha an Automobile Association air rabhadh
gun tèid prìs a' pheatrail air Ghàidhealtachd an àirde air sgàth 's prìs an ola air feadh an t- saoghail . 
Tha cuid an dùil
gun tèid galain an àirde le suas ri fichead sgillinn 's a chealla-deug
tha romhainn - 
agus tha riochdairean choimhearsnachd cheana air taic an riaghaltais iarraidh . 
Ach tha an AA ag ràdh 
gur ann nas miosa
thèid cùisean
man tèid iad nas fhearr . 
Cluinnidh Comhairlichean gàidhealach an-diugh
gu bheil foghlam tro mheadhan na Gàidhlig sa sgìre aig crois nan rathaidean , 
agus gu feum iad fhèin an t- slighe air adhart aontachadh . 
Cuiridh oifigearan na comhairle aithisg ma choinneamh nan comhairlichean foghlaim an-diugh - 
far a bheil iad an ìre mhath taiceil do dh' fhoghlam tro mheadhan na Gàidhlig . 
Ach tha iad cuideachd a' rabhadh - as aonais tuilleadh airgid bhon riaghaltas agus as aonais tuilleadh luchd-teagaisg , 
tha an làmhan an ìre mhath ceangailte . 
Tha dà roinn an Comhairle Earra-Ghàidheal air ruith a-mach a airgead airson cuid a sheirbheisean am-bliadhna . 
Tha na seirbhisean sòisealta ag ràdh 
g' eil dà cheud mìle a dhìth orra
a phàigheas àite fuirich ann an taigh eiridinn prìobhaideach 'son nan còig seann duin' thar fhichead
a tha feitheamh àite . 
Agus tha roinn nan rathaidean ag ràdh 
gu bheil an aon uidhir a dhìth 'son an rathad a dh' eileanan Eisdeal , Luinn agus Seile a chàradh . 
Thèid iomairt ùr a chur air bhog an-diugh fhathast an Glaschu
a tha 'g amas air crìonadh a thoirt air an uidhir a dhaoine
a tha bàsachadh air sgàth 's dhrugaichean sa sgìre . 
Bidh diofar bhuidheannan an sàs san oidhirp - 
a bhios a' toirt taic do dhaoine 
a tha an crochadh air drugaichean an cùl a chur riutha . 
Tha barrachd dhaoin' òga a' bàsachadh tro dhrugaichean seach aobhar sam bith eile gach bliadhna sa bhaile . 
Chaidh leudachadh a-rithist a dhèanamh air a' chasg air iasgach chreachain air taobh siar na h- Alba air sgàth 's a' phuinnsean ASP .  
Tha riaghaltas na h- Alba air an casg a sgaoileadh a-mach gu deas air Diuraidh agus Ìle . 
Thuirt tè-labhairt
gu robh a' mhòr-chuid a dheuchainnean air an sgìre
sa bheil an casg a' nochdadh àrdachadh sa phuinnsean - 
ged a bha e a' sìoladh air falbh roimhe . 
Tha dùil
gun tuit prìs nan uan an-diugh a-rithist aig an fhèill uan as motha san Roinn Eòrpa san Luirg an Cataibh . 
Tha prìsean air tuiteam bho ma leth cheud not gach beathach a bhòn-uiridh - gu cho beag ri ceithir deug sna lathaichean a dh' fhalbh . 
Tha am ball-pàrlamaid Albannach - Jamie Stone - 
a bhios an làthair an-diugh - ag iarraidh air an riaghaltas suidheachadh prìs nan uan a rannsachadh .
Tha a' bhuidheann glèidhteachais - Friends of the Earth - air iarraidh
gun d' rachadh rabhadh do dhaoine tràigh an Gallaibh a sheachnadh , 
far an deach criomag radio-beò a lorg an-dè .  
Nochd còig chriomagan air Tràigh Sandside bho ionad Dhunrath faisg air làimh sna còig bliadhna deug a dh' fhalbh .  
Ach thuirt buidheann àrainneachd an riaghaltais - SEPA - 
gu robh iad riaraichte
leis na bha ga dhèanamh airson an t- sluagh a dhìon . 
Tha buidheann armaichte air ceathrar Bhreatannach agus dithis eile a thoirt am brùid ann an Liberia . 
Chaidh an toirt air falbh bho ionad-còmhnaidh air a ruith le buidhean-cathrannais .
Chaidh a mholadh le luchd-sgrùdaidh an riaghaltais
gum faodadh sgudal niuclasach na h- Alba aig ìre ìosal - a stòradh aig ionad Dhùn Rath . 
Ach tha luchd-glèidhteachais air chaothach -
tha iad ag ràdh 
gum bu chòir sgudal a stòradh
far an deach a chruthachadh .
Chaidh casaid muirt a chur air Buford Furrow - an duine
a bha ga cheasnachadh mu ionnsaigh air ionad Iùdhach ann Los Angeles .  
Chaidh fear a' phuist a mhurt goirid as dèidh na h- ionnsaigh
a's an deach còignear a leòn .
Gheall Prìomh Mhinisteir na h- Alba , Dòmhnall Dewar , 
gu seall an Riaghaltas sa bhad air suidheachadh Bheinn a' Bhaoghla 's Uibhist airson eaconamaidh na sgìre a neartachadh .  
Bha Mgr Dewar a' bruidhinn aig coinneamh phoblach ann an Steòrnabhagh - 
agus an RAF a' tarraing ceithir fichead neach a-mach à Beinn a' Bhaoghla . 
Tha Mgr Dewar an-dràsta air chuairt anns na h- eileanan . 
Chaochail boireannach 
agus chaidh dithis eile a ghortachadh ann an tubaist air an A 9 deas air Inbhir Nis .
Tha na poilis airson bruidhinn ri duine
a chunnaic
na thachair . 
Chaidh fàilte gu ìre a chur air an naidheachd
gu bheil Alcan - 
aig a bheil dà ionad aluminium ann a Lochabair - dol a dhol a-steach còmhla ri companaidhean san Fhraing agus san Eilbheis .  
Dùnaidh cuid a dh' ionadan - 
ach tha dùil
gun tèid an Gearasdan a ghlèidheadh
bhon a tha Ceann Loch Lìobhann ri dùnadh an ath bhliadhna cheana .
Tha dùil ri deagh naidheachd do shiorrachd Adhair agus a' chompanaidh siubhail - First Choice - am beachd na ceudan obraichean ionadan fiosrachaidh fòn - a chruthachadh san sgìre . 
Chuir companaidh siubhail eile - Lunn Poly - mìle dreuchd a Ghlaschu bho chionn ghoirid .
Tha buidheann na Slàinte is Sàbhailteachd dol dh' fhoillseachadh aithisg
a chàineadh Railtrack a - thaobh stàit loidhnichean iarainn Bhreatainn .
Dh' fhaodadh an HSE an lagh a mhaoidheadh air Railtrack
mur a tèid piseach a thoirt air a' chùis .
Molaidh fear-sgrùdaidh gnìomhachas
gum bu chòir cunntasan thaighean còmhnaidh a ghearradh . 
Tha dùil
gum mol e gearradh de ma naoi deug not sa bhliadhna thar nan còig bliadhna romhainn .
Chaidh impidh a chur air ministear Albannach a' chomhdhail - Sarah Boyack - le comhairlichean ann am Port Rìgh - rathaidean na Gàidhealtachd a leasachadh , le bhith cur cabhaig ann an sgeamaichean rathaid
a thathas an dùil a chur air bhonn co-dhiubh .  
Chaidh bruidhinn cuideachd air aiseag ùr Chorrain , 
agus co-dhiubh bu chòir don t- seirbhis eadar an t- Eilean Sgiathanach agus na h- Eileanan Siar seòladh às Dùn Bheagain no Ùige .
Tha comhairliche Ghaidhealach aig àrd-ìre air a dhol as àicheadh
g' eil e feuchainn ri buidheann chumhachdach a stèidheachadh dha fhèin am measg chomhairlichean Inbhir Nis .  
Tha Clive Goodman air coinneamhan dìomhair a mholadh a - measg buidheann bheag de chomhairlichean .  
Ach tha feadhainn
a tha 'na aghaidh a' cumail a-mach 
gu bheil e strì an aghaidh oifis a' Phrobhaist .
An Dun Èideann - tha dùil
gum bi na ceudan a mhuinntir nan ealan aig an fhèis a' dol air an casan an-diugh - a ghearain mu riaghailtean ùra obrach air sràid a' Mhìle Rìoghail .  
Feumar cead fhaighinn bho Chomhairle a' bhaile as dèidh gearainean tighinn mu fhuaim is cus dhaoine - bho mhuinntir na sgìre fhèin .
Tha dùil 
gu nochd planaichean connspaideach an-diugh 'son barrachd airgid iarraidh air cead-telebhisean digiteach seach cead àbhaisteach .
Tha eòlaichean
a dh' fhastadh leis an riaghaltas gu bhith foillseachadh am molaidhean 'son maoineachadh a' BhBC sna bliadhnaichean ri teachd .  
Tha an cead àbhaisteach a' cosg beagan a bharrachd  air ceud not - 
agus tha dùil
gu faodadh an cead digiteach suas ri còig nota deug thar fhichead a bharrachd .
Chaidh cur an aghaidh a' bheachd gu làidir le craoladairean neo-eisimeileach .
Chaidh iarraidh
gun d' rachadh Coimisean rannsachaidh a chur air bhonn a choimhead air drugaichean ann an saoghal spòrs .  
Seo as dèidh na naidheachd
gun deach casg a chur air Linford Christie as dèidh do dheuchainn nochdadh 
gun robh druga mì-laghail - Nandrilone - 'na bhodhaig .  
Tha Christie ag ràdh 
gu bheil e tur neo-chiontach - 
ach tha an seann fear-trèinidh Olimpach - Tom McNab - ag ràdh
gu bheil feum air coimisean 'son sùil a thoirt air grunn cheistean an co-cheangal ri spòrs is drugaichean san fharsaingeachd .
Tha buill pàrlamaid ag ràdh 
gum bu chòir tuilleadh rannsachaidh a dhèanamh
feuch a bheil cho aosd 
's a tha bàtaichean iasgaich Bhreatainn a' cur iasgairean an cunnart . 
Chaidh barrachd dhaoine a mharbhadh san iasgach a bhòn-uiridh seach gnìomhachas sam bith eile - 
agus tha comataidh [?] [?] a-nise a' faighneachd
a bheil ceangal eadar sin
agus gu bheil a' mhòr-chuid a bhàtaichean còrr is fichead bliadhna a dh' aois .
Tha buaireadh air èiridh mun t- seirbhis ùr meidigeach
a thathar an dùil a stèidheachadh an Alba .  
Tha dotairean agus luchd-altram ag argamaid mu na buannachdan
a bhios ann a NHS Direct - loidhne cuideachaidh airson euslaintich
a bhios ri fhaotainn ceithir uairean fichead sa latha .  
Tha dotairean ag ràdh 
gur e caitheamh airgid 
a th' ann , 
ach tha luchd-altruim ag ràdh 
gum bi e toirt cuideachadh do dhaoine
air a bheil feum air a leithid .
Tha aon de luchd-gnìomhachais Uibhist air iarraidh
gum biodh cothromachd ann a thaobh clàran-ama aiseagan Chaledonian Mhic a' Bhruthainn
nuair a thèid feadhainn na bliadhna-sa aontachadh .  
A - rèir fear dhe na buill air comadaidh chomhairleachaidh nan eilean mu dheas air seirbhisean aiseig , Teàrlach Peteranna , chan eil uairean a' bhàta-aiseig freagarrach do luchd-turais no do mhuinntir an àite .
Tha e cuideachd ag iarraidh
gun dèanadh Calmac barrachd airson an t- seirbhis eadar Malaig is Loch Baghasdal a bhrosnachadh .
Thèid binn a thoirt air nanny  Bhreatannach an-diugh an cùirt an California - as dèidh a dìteadh airson murt pàisde
a bha fo cùram .
Chaidh Manjit Basuta fhaighinn ciontach bho chionn sia seachdainean - 
gun do chrath i Oliver Mac a' Ghobhainn - 
a bha trì mìosan deug a dh' aois - gu bàs tràth an-uiridh .  
Dh' fhaodadh binn beatha a chur oirre . 
Tha an luchd-lagh aice ag ràdh 
nach d' fhuair i cùirt chothromach .
Bha dithis 
a bhuineadh do theaghlaichean Hiortach a - measg ma dha fhichead
a thàinig cruinn airson 
a tha 'n dàn dhan eilean a dheasbad - 
nuair a chaidh pàrlamaid an eilein a ghairm airson an latha - 'son a' cheud turas ann an cha mhòr trì fichead bliadhna 's a deich . 
Tha rannsachadh ola air tòiseachadh faisg air Hiort - 
agus tha dragh mòr air luchd glèidhteachais leithid Ghreenpeace
gun tèid cron mòr a dhèanamh air na h- eòin 's na beathaichean mara sa sgìre .
Tha rabhadh ga thoirt do mhuinntir Mhoireibh gabhail air an socair le uisge an tap .  
Leis an t- sìde bhlàth a' leantainn - tha ùghdarras uisge a' Chinn a Tuath - ag iarraidh air daoine eadar Inbhir Nis is Bòcaidh gun a bhith cleachdadh hosaichean is sprinklers sa ghàrradh -
is iad seo a' cosg nan ceudan liotairean de dh' uisge . 
Dh' fhaodadh banacraich an aghaidh a' ghalair bhradain - ISA - a bhith air a mhargaidh ron ath-bhliadhna - 
nan atharraicheadh Coimisean na h- Eòrpa am poileasaidhean a - thaobh
mar a thathas a' dèiligeadh ri tinneasan dhe leithid .  
An-dràsta - 'se am poileasaidh a-mhàin a bhith faighinn cuidhteas an èisg
a tha  fulang a' ghalair . 
Chaidh am moladh a chur air adhart le Ministear nan Gnothaichean Dùthchail - Ross Finnie - as dèidh còmhradh a chumail ri gnìomhachas àrach an èisg .
Dh’ fhag Riaghladair Hong Kong , Chris Patten , Taigh an Riaghladair airson an turas mu dheireadh . 
Chaidh bratach Bhreatainn a thoirt a-nuas ann an seirbheis taobh muigh an taighe , 
's an Last Post ga chluiche . 
Tòisichidh a’ phrìomh sheirbheis
anns a bheil Breatainn a' leigeil beannachd leis a’ cheàrnaidh a dh’aithghearr . 
Gabhaidh Sìne sealbh oifigeil air Hong Kong aig còig uairean feasgar againne - meadhan oidhche aca-san . 
Tha sagairt Easbaigeach
a chaidh a dhìteadh an t- seachdainn a chaidh airson airgead a ghoid le foill air a dhreuchd a leigeil dheth mar phrobhaist Eaglais an Naomh Pòil an Dùn Deagh . 
Chaidh an t- Ollamh Mìcheil Bince fhaighinn ciontach air chasaid
gun sgrìobh e seicichean airson còrr air dà fhichead mìle not gun chead bhon urras
leis an robh an t- airgead . 
Cluinnidh teaghlaichean an fheadhainn
a bhàsaich ann an tubaist Hillsborough bho chionn ochd bliadhna an-diugh fhathast
an tèid rannsachadh ùr a dhèanamh air na thachair . 
Innsidh Rùnaire na Dùthcha , Jack Straw , 
dè tha a' dol a thachairt feasgar ann an Taigh nan Cumantan . 
Thòisich an t- seirbheis aiseig ùr eadar Earra Ghaidheal agus Èirinn a Tuath bho chionn beagan mhionaidean . 
Chaidh a cur air bhog le Rùnaire na Stàite Dòmhnall Dewar aig seirbheis ann an Ceann Loch Chill Chiarain . 
Tha am bàt-aiseig an “ Claymore " a-nise a' seòladh a Bhaile Chaisteil ann an Contai Aontruim . 
Thuirt Mgr Dewar 
nach robh iomagain sam bith air
gun cuireadh an t- suidheachadh phoiliticeach ann an Ulaidh bacadh air an t- seirbheis ùr , 
agus thuirt e
gur ann do eachdraidh a-nise
a bhuineadh an deasbad air
am bu choir dhan chompanaidh stàite Caledonian Mac a' Bhruthain a bhith ga ruith
Thèid leasachadh eaconomaigeach an Eilein Sgiathanaich 's Loch Aillse a chumail air ais gu mòr air sgàth dìth talmhainn airson taighean a thogail , a - rèir cathraiche companaidh iomairt na sgìre Seumas Hunter
Thuirt an t- Ollamh Hunter
gu feumadh buidhnean poblach obrachadh comhla airson dèanamh cinnteach
gun dèid talamh a shaoradh airson taighean
's gun dèid taighean a thogail air an talamh sin . 
Chaidh iomairt ùr a chur air chois air a’ Ghaidhealtachd airson daoine oideachadh mu 
na tha e sàbhailte dhaibh òl de dheoch làidir . 
Tha grunn bhuidhnean a' dol còmhla anns an iomairt - Poilis a' Chinn-a-Tuath , Bòrd Slàinte na Gaidhealtachd , a' chomhairle , na RgCs agus taighean seinnse . 
Thuirt stiùiriche Bòrd na Slàinte , an dotair Gordan Stone , 
gu bheil e a' sealltainn
mar a tha buidhnean a' dol a dh’ obrachadh còmhla airson piseach a thoirt air beatha agus slàinte an t- sluaigh . 
Tha a’ buidhean iomairt niùclasach SAND tàmailteach
nach do dh’ iarr ionad Dùn Rath fiosrachadh orra fhèin 's air luchd-iomairt eile mu rannsachadh
a rinn iad . 
Sheall an rannsachadh
gu bheil a’ chuid mhòr a dhaoine ann an Gallaibh 's an Cataibh
a chuala mu SAND a' cur taic riutha . 
Tha bean-gairm SAND , Lorrainne Mann , ag ràdha
gu feuch iad a-nise ri barrachd taic fhaighinn , 
's iad a' dol a sgrìobhadh gu comhairlean coimhearsnachd anns an sgìre . 
Tha ball-pàrlamaid Inbhir Nis , Inbhir Narainn 's Lochabair , Daibhidh Stiùbhart , ag iarraidh atharrachadh bunaiteach air Buidhean Taic na Cloinne , an CSA . 
Thuirt Mgr Stiùbhart
gun d’ fhuair e tòrr ghearainean mun bhuidheann , 
's tha e nise ag iarraidh air Roinn nan Sochairean Sòisealta toirt orra an cuid obrach a dhèanamh ann an dòigh nas simplidhe agus nas èifeachdaiche .
Ghearain Oifis nàiseanta an luchd sgrùdaidh
nach eil ceangal dlùth gu leòr eadar an dòigh 
sam bheil Iomairt na Gaidhealtachd a' cothromachadh an cuid amasan ro-innleachd ri
na tha iad a' toirt a-mach air a’ cheann thall .
Ann an aithisg a tha ga fhoillseachadh an diugh
tha Oifis nàiseanta an luchd sgrùdaidh ag ràdh
gun soirbhicheadh nas fhearr le HIE
nan atharraicheadh iad an dòighean obrach
Chuir Ball Pàrlamaid Mhoireibh Mairead Ewing fàilte air an naidheachd
gu bheil an Riaghaltas a' dol a chuideachadh comhairle Mhoireibh . 
Thèid Scheme Bellwin a chur an sàs , 
agus gheibh a’ chomhairle ochd fichead mìle de na cosgaisean bhon Riaghaltas gu cinnteach agus ceithir fichead 's a còig às a’ cheud de chosgaisean eile
a thig orra os cionn sin .
Thuirt a’ bhean phòsda Ewing
gu robh i air leth riaraichte
gu robh an Riaghaltas air gluasad gu sgiobalta
Coinnichidh Ball Pàrlamaid Rois an Eilein Sgiathanaich ri Bòrd Slàinte na Gaidhealtachd an-diugh a bhruidhinn mu dheidhinn nan cìsean 
a tha am Bòrd dol a chur an sàs am pàirc chàraichean ospadal an Raigmhoir . 
Thuirt Mghr Ceannadach
gu robh e draghail
gun fheumadh daoine
a bha ' tadhal air an ospadal leth-cheud sgillinn a phàigheadh gach turas
agus gu robh e an aon rud ri bhith a' buileachadh cìs air daoine son seirbhis na slàinte .
Thèid plana ùr a chur ri luchd obrach British Airways
a tha ag obair aig puirt adhair , 
feuch an tèid cunnart stailc a chur an dàrna taobh . 
Tha aonadh an luchd obrach dol a dh’ iarraidh beachd an luchd obrach air a’ phlana
a chaidh dhealbh leis a' bhuidhinn rèiteachaidh ACAS , plana
a tha a' gealltainn
nach caill duine an cuid obrach son trì bliadhna an deidh seirbhis bhidhe BA a reic . 
Dh’ fhaodadh 
gum bi lagh chòraichean chinn daonna fa leth aig Breatainn dhan dùthaich seo a-mhàin . 
Tha Ard Mhorair an Lagh air leigeil fhaicinn
gu bheil planaichean aig an Riaghaltas lagh chòraiche na h- Eòrpa fhilleadh a-staigh a lagh Bhreatainn , son cùisean [a dhèanamh nas fhasa do dhaoine iad fhèin a dhion bho chumhachd na Stàite . 
Innsidh an riaghaltas an-diugh fhathast
dè tha iad am beachd a dhèanamh mu chìsean drochaid an Eilein Sgitheanaich . 
Tha a h-uile dùil
gun tèid a’ phrìs son leabhair thiogaidean son na drochaid a ghearradh gu not is còig sgillinn fichead - sìos leth cheud sa cheud .
Tha ceannard na Libearalaich Deamocrataich air slaic a thoirt air an fheadhainn
a tha ag ràdh
gum bitheadh an aon seòrsa briseadh eadar bhuidheannan ann am Pàrlamaid ann an Dùn Èideann
's a tha ri fhaicinn 's na h- ùghdarrasan ionadail
far am bheil làmh an uachdar aig na Làbaraich . 
B' e an siostam bhòtaidh thuirt Paddy Ashdown , 
a bha ri choireachadh
airson 's gu robh earbsa a’ mhòr-shluaigh ga mhilleadh . 
Cha b' urrainn aona phàrtaidh , thuirt e làmh an uachdar fhaighinn ann a’ lethid de phàrlamaid 
ri linn 's gur ann le siostam PR
a bhitheadh e air a thaghadh .
Tha rannsachadh a' tòiseachadh son faighinn a-mach
carson a b' fheudar Heileacoptar Maor Chladaich Steòrnabhaigh a chur sìos ann an èiginn faisg air Stac Pollaidh ann an Cataibh an-dè . 
Nochd duilgheadasan air an heileacoptar , 
's nam maor chladaich a' dèanadh cobhair air dithis shreapadair 
's iad air an goirteachadh . 
B' fheudar heileacoptar feachd an adhair a chur a dh’ iarraidh na sreapadairean mu dheireadh 
ach cha robh iadsan neo sgioba heileacoptair nam maor chladaich air an goirteachadh . 
Tha e air a thuigsinn 
gur docha
gun do shuath a Heileacoptar ann a cliathaich na beinne .
Thèid sguir a reic còig seòrsaichean de 'n deoch
ris an cainnte alcopops leis an fheadhainn
a tha gan dèanamh an dèidh càineadh
gu robh iad tarraingeach do chloinn . 
Tha ochd seòrsaichean eile a' faighinn ainm agus còmhdach as ùr . 
Tha a’ bhuidheann
a chuireadh air dòigh leis a’ ghnìomhachas fhèin airson a bhith cumail sùil air cùisean a' ràdh
gum bheil seo a' dearbhadh
gun urrainn dha 'n ghnìomhachas a bhith ga smachdachadh fhèin .
Thèid iarraidh air Oifis na h- Alba sùil a thoirt air 
mar a tha aiseagan Chaledonian Mac a' Bhruthain a' ruith an dèidh coinneamh de chomataidh comhairleachaidh na seirbhisean mara ann am Barraigh a-raoir . 
Tha dragh air comhairlean coimhearsnach an eilein mu phlana 
a dh’ fhàgadh
gun toireadh an aiseag ùr
a thèid an àite a Lord of the Isles as t- samhradh a dhà uidhir de dh’ ùine a' siubhal eadar na h- eileanan 's an Oban cuid de dh’ oidhcheannan . 
Tha seo ri linn còrdadh mu na h- uairean de dh’ fhois
a dh’ fheumas criubha fhaighinn .
Tha e uamhasach a - rèir am Ball-Pàrlamaid Teàrlach Ceannadach 
gu faodadh a’ chompanaidh 
a tha ruith drochaid an Eilein Sgiathanaich maill a chur air planaichean a’ riaghaltais airson na cìsean a lùghdachadh . 
Tha e ag ràdh
gun do rinn ministeir a' chòmhdhail ann an Oifis na h- Alba Calum Sisileach soilleir
gum bheil a' chùmhnant 
a bha eadar a’ chompanaidh 's an t- seann riaghaltas a' fàgail 
gum bheil cothrom aig a’ chompanaidh an còrdadh ùr a dheasbad
mas fhaodar a dhol air adhart leis . 
Tha sin a - rèir Mhgr Ceannadach a' dol an aghaidh deamocrasaidh .
Tha planaichean a’ riaghaltas airson fèin riaghladh ann an Alba ga chur fo 'n phrosbaig an-diugh ann an deasbad ann a' seòmar Comhairle na Gaidhealtachd
a chuireadh air doigh a dh’ aona ghnothaich . 
Tha fear gairm na comhairle Peadar Peacock ag obair fo bhratach na h- iomairt Alba air Adhart anns a’ sgìre . 
Tha esan a' ràdh
gum bheil e an dòchas
gun tarraing deasbad an là-an-diugh aire dhaoine chun a' referendum .
Agus tha am fear iomairt Robbie the Pict a' ràdh
gum feum a’ riaghaltas cuideachd cead fhaighinn bho 'n bhuidheann bu mhotha
a bha lùib cùisean ionmhais na drochaid Banca Amearagaidh . 
Agus gur fhaodadh 
nach fhaigheadh iad taic bhuapa .
Tha e cosg barrachd a bhith siubhal air trèanaichean ann am Breatainn 
na tha e an àite sam bith eile 'san t- saoghal a - rèir rannsachadh
a rinneadh le Banca an Aonaidh san Eilbheis . 
Chosgadh tiocaid àbhaisteach ann am Breatainn còig nota deug thar fhichead a dhol air turus de shia fichead mìle ann am Breatainn -
chosgadh an dearbh thurus ann an dùthchannan eile gu bitheanta deich nota 's leth-cheud sgillinn . 
Bha luchd siubhail a' fulang thuirt ministeir a' chòmhdhail Glenda Jackson ri linn cho beag airgead
's a chaidh a chur a-steach dhan rèile fo 'n riaghaltas Tòraidheachd -
rud a thuirt i 
leis a robh iadsan a' dèiligeadh a-nise .
Tha coltas ann 
gu bheil luchd an Aonaidh a' tionndadh an aghaidh Rùnaire Èirinn a Tuath , Mo Mowlam , as dèidh dhith co-dhùnadh
nach eil an IRA air am fois-fhòirneirt aca a bhriseadh , fiùs as dèidh 
mar a chaidh duine a mhurt 'san sgìre bho chionn ghoirid . 
Tha Pàrtaidh Deamocrataiceach Ulaidh air iarraidh orra a dreachd a leigeil dhith , 
agus tha Pàrtaidh Aonaidh Ulaidh a' beachdachadh air cùis lagh a thogail an aghaidh an co-dhùnadh aice .
Nì fear
a th' air a bhith an grèim ann an Ospadal Charstairs fad aon bliadhna deug thar fhichead tagradh airson saorsa an-diugh . 
Chaidh Carl Tonner a chur dhan ospadal an dèidh dha aideachadh
gun do mharbh e nighean
a bha dusan bliadhna a dh’ aois . 
Nì fear eile
a th' an grèim ann an Carstairs an-dràsda tagradh laghail air an ath mhìos .
Tha 'm fear
a bha 'na rùnaire ‘son na dùthchannan cèin aig àm cogadh na Falklands
agus a bha cuideachd 'na cheannard air NATO , air am buidhean a chàineadh
airson mar a ghiùlain iad fhèin ann an cogadh Chosobho . 
Tha 'm Mòrar Carrington a' càineadh NATO
agus e ag ràdh , 
an àite a bhith a' cur stad air , gur iad 
a bu choireach
airson mar a chaidh na mìltean do dh’ Albàinianaich an sgiùrsadh a-mach às na dachaidhean aca le na Sèirbich . 
Thubhairt e
gun do rinn NATO cùisean tòrr mòr nas miosa
an uair a thòisich iad a leagail bhomaichean air Serbia .
Tha luchd àrach Bhradain air aontachadh atharrachadh a dhèanamh air structair a’ ghnìomhachas , mar oidhirp airson faighinn thairis air an galair FS ISA . 
Tha tuathanaich bhradain agus na h- ùghdarrasan ionadail cuideachd air aontachadh
gun tèid taic airgid nas fhearr a thoirt do chompanaidhean
a tha ag àrach bhradain ann an dòighean
nach eil a' dèanamh uidhear a mhilleadh air an àrainneachd .
Tha bana-phòsda às an Eilean Dubh a' toirt Oifis a’ Phuist gu Tribunal Cosnaidh an-diugh anns a’ cheud chùis de leithid . 
Tha Ealasaid Nic Ille Bhàin
a tha ruith oifis a’ phuist ann an Tore , ag ràdh
nach eil i a' faighinn ach trì not san uair , 
's i ag iarraidh
gun tèid sin àrdachadh chun an trì not 's trì fichead sgillinn
a tha 'n riaghaltas air a chomharrachadh mar an ìre pàighidh as ìsle 
a tha ceadaichte . 
Tha Oifis a’ Phuist ag ràdh
gu bheil an fheadhainn
a tha ruigh oifisean puist beaga ag obrachadh air an ceann fhèin
's mar sin nach eil na riaghailtean pàighidh ùr a' buntainn riutha
Thèid am buidhean carthannais Blythswood an sàs anns an oidhirp gus cobhair a dhèanamh air an fheadhainn
a thàinig beò à crith-thalmhainn na Tuirce , as dèidh dhaibh iarratas fhaighinn bho Ambasaid na dùthcha sin an-dè .
Thèid plaideachan 's aodach
a chaidh a chruinneachadh le Blythswood a chur a-mach dhan an Tuirc air itealan an-diugh 'sa mhadainn , 
agus tha dùil
gun tèid barrachd stùth a chur gu ruige Iar Thuath na Tuirce air an t- seachdainn sa tighinn .
Tha sgrùdadh ga dhèanamh ann an Ceann Tàil an-dràsda , airson sreapadair
a chaidh air chall 'sna beanntan an-raoir . 
Tha Pòlais a' faighinn an cuideachadh le sgioba teasairginn beanntan Chinn Tail agus heileacoptairean bho Ionad Feachd an Adhair Inbhir Lossaidh agus Maor Chladaich Steòrnabhaigh .
Tha casaidean ga chur as leth faisg air leth-cheud oileanach ann an Oilthigh Ghlaschu
gun robh iad ri carach ann an deuchainnean . 
Chaidh na h- oileanaich , 
a bha uileag a' gabhail deuchainnean ann an coimpiutaireachd , an glacadh
an uair a chaidh prògram coimpiutair sònraichte a chleachdadh airson sgrùdadh a dhèanamh air an obair aca . 
Tha ceannardan na h- Oilthigh air càineadh oifigeil a dhèanamh air seachdnar oileanach , 
chaidh lughdachadh a dhèanamh air na comharran aig còig thar fhichead eile , 
agus chaidh rabhaidhean sgrìobhte a thoirt do dh’ aona duine deug . 
Tha seo a' tighinn
's gun fad sam bith ann 
bhon a thachair an aon rud ann an roinn coimpiutaireachd oilthigh Dhùn Èideann .
Chaidh dithis fhireannach a thoirt dhan ospadal anns an Eilean Sgiathanach an-dè
an uair a bhuail càr agus làraidh sgudal aig Gleann Bharraigeal air an rathad eadar Port Rìgh agus an Caol . 
Chaidh an dithis , 
nach deach an ainmeachadh fhathast , an toirt gu ospadal an Ath Lethinn . 
Tha e air a thuigsinn
nach eil an dithis ann an cunnart am beatha idir .
Tha buill pàrlamaid Pàrtaidh Aonaidh Ulaidh air draghan a nochdadh mu aithrisean
gu bheil an riaghaltas am beachd atharrachadh mòr a dhèanamh air RUC . 
Tha na h- aithrisean , 
nach deach an dearbhadh fhathast , ag ràdh
gu bheil aithisg
a chaidh a dheasachadh le Chris Patten a' moladh
gun tèid crathadh a thoirt air an t- seirbhis .
Tha 'n riaghaltas air stad a chur air deuchainnean a bhith ga dhèanamh air bàrr raib
a chaidh atharrachadh aig ìre [?]
gus an tig cùis lagh
a chaidh a thogail le buidhean iomairt gu crìch . 
Tha Friends of the Earth ag iarraidh òrdan laghail , 
agus iad a' cumail a-mach 
gun do bhrist ministearan an lagh
an uair a thug iad cead dha na deuchainnean a dhol air adhairt .
Tha fear
a ghabh thairis itealan siùbhail à Morocco
agus a thug air an criubha an cùrsa aca atharrachadh , air gèilleadh ri poilis anns an Spàinn . 
Thug an duine air an criubha am plèan a thoirt sìos aig pòrt adhair Bharcelona
agus e ag iarraidh connadh son a toirt dhan a’ Ghearmailt . 
Ghèill an duine as dèidh dha an ceithir fichead 'sa deich luchd siùbhail
a bh' air bòrd a’ phlèin a leigeil ma sgaoil . 
Bha 'n t- itealan air a slighe eadar Casablanca agus Tunis
an uair a chaidh a gabhail thairis .
Tha sgiobannan teasairginn anns an Tuirc a' feuchainn ri lorg fhaighinn air ceathrar chloinne
's iad am beachd
gu bheil iad fhathast beò ann an togalach
a thuit
an uair a bhuail crith-thalmhainn na seachdain sa chaidh . 
Tha daoine ann am baile beag Cin Ar Cik ag ràdh
gu bheil iad air guthan a chluinntinn a' tighinn bho làrach dachaidh na cloinne .
Tha buidhean sgrùdaidh an riaghaltas air gnothaichean niùclasach , Rawmac , de 'n bheachd
gun tèid tuilleadh grèimeannan do stuth rèidio-beò a lorg aig tràigh Sandside faisg air Dùn Rath . 
Ach tha 'm buidhean ag ràdh
gu bheil e fhathast sàbhailte don a’ mhòr-shluagh a bhith ga cleachdadh . 
Anns an aithisg bhliadhnail aca tha Rawmac a' moladh stiùirichean Dhùn Rath airson na h- oidhirpean
a rinn iad gus lorg fhaighinn air 
cò às a bha na grèimeannan rèidio-beò a' tighinn .
Tha 'n deasbud air 
am bu choir do dh’ aiseig Chaledonian Mac a' Bhruthainn a bhith a' seòladh à Uig neo Dùn Bheagain fhathast a' leantainn . 
Choinnich comataidh comhairleachaidh seirbheis aiseig a' Chinn a Tuath anns a' Ghearasdan an-raoir ‘son beachdachadh air a-seo agus air cìsean caladh agus clàran ama .
Tha comhairlichean ann an Earra-Ghàidheal air ceithir cheud mìle not a bharrachd a thoirt do roinn obraichean sòisealta na sgìre . 
Tha seo a-nis a' ciallachadh
nach tèid gearraidhean a dhèanamh ann an seirbhisean cùram sheann daoine . 
Chaidh cunntas bhliadhnail na h- obraichean sòisealta fhàgail gann am bliadhna 
an uair a b' fheadar dhaibh barrachd duine cloinne na 's àbhaist a chur gu sgoil sònraichte taobh a-muigh na sgìre .
Tha riochdairean bho na tuathanasan èisg agus na h- ùghdarrasan ionadail a' coinneachadh an-diugh airson beachdachadh air 
ciamar a gheibh an gnìomhachas thairis air an tinneis ISA . 
Thèid coinneamh a chumail air an ath mhìos ri ministear nan gnothaichean dùthchail , Ross Finnie , 
agus tha dùil
gun tèid iarraidh air poileasaidhean an riaghaltais atharrachadh agus barrachd airgid a thoirt do 'n ghnìomhachas , 
a tha air ceud muillean not a chall .
Tha leth-cheud de 'n luchd obrach aig Comhairle nan Eilean Siar air a leigeil fhaicinn
gu bheil iad airson Gàidhlig ionnsachadh
fhad 's a tha 'd ag obair . 
Tha 'n sgeama oideachaidh ga chur air dòigh leis an ùghdarras ionadail agus Colaisd' a’ Chaisteal .
Tha na h- ùghdarrasan anns an Tuirc air tòiseachadh a sguabadh air falbh an sgudal 
a chaidh fhàgail leis an crith-thalmhainn
a bhuail an dùthaich bho chionn sia latha . 
Tha 'd ag ràdh
gu bheil iad airson lorg fhaighinn air na cuirp
a tha fhathast air an tìodhlaigeadh
mus adhbharaich iad galair . 
Tha na h- ùghdarrasan ag ràdh
gun do chaill barrachd air dà dheug mìle am beatha 'san tubaist , 
ach tha na Dùthchannan Aonaichte a' rabhadh , 
an uair a thèid na cuirp air fad an lorg , 
gum bi an àireamh nas fhaisge air dà fhichead mìle .
Thèid barrachd cudthrom ga chur air riaghaltas na h- Alba an-diugh , an dèidh dha a thighinn am follais
gu bheil dithis
a tha 'n-dràsda an grèim ann an ospadal Charstairs a' tagradh airson an saorsa . 
Tha seo a' leantainn air 
mar a chaidh Stiùbhairt Ruddle a shaoradh bho Carstairs bho chionn ghoirid , 
air sgàth 's nach robh leigheas ann airson an tinneas inntinn 
a thug air duine eile a mharbhadh .
B' fheadar dha na ceudan na dachaidhean aca fhagail an dèidh do stoirm bualadh air costa Texas . 
Tha eòlaichean ag ràdh
gur e Hurrican Bret an stoirm a bu mhiosa
a chaidh fhaicinn anns an Stàit bho chionn fichead bliadhna , 
ach seach gun do bhuail an stoirm air sgìre
far nach eil mòran a' fuireach , 
tha na h- ùghdarrasan ag ràdh
nach deach an t- uamhas milleadh a dhèanamh idir .
Tòisichidh Rannsachadh Tubaist bàsmhor ann an Sealltainn an-diugh a dh’ fhaighinn a-mach 
ciamar a fhuair fear-a-ropa air heileacoptair a bhas
nuair a chaidh e a chuideachadh criutha bàta-bathair . 
Chaidh Bill Deacon a sguabadh far a’ bhata - a' Green Lilly -
nuair a thachair an tubaist còrr is bliadhna gu leth air ais .
Tha Albàinianaich ann am baile Ora-Ho-Vach ann an Cosobho , air na rathaidean 'san sgìre a dhùnadh , 
's iad a' feuchainn ri stad a chur air feachdan sìth Ruiseanach
a tha dol dhan bhaile an-diugh . 
Tha na Ruiseanaich a' tighinn an àite saighdearan Duitseach agus Gearmailteach , 
ach tha muinntir an àite a' diùltadh gnothaich a ghabhail riutha
's iad ag ràdh
gun robh na Ruiseanaich a' cumail cùl-taic ri na Sèirbich ann a' cogadh Chosobho .
Tha ball pàrlamaid na h- Alba airson Earra-Ghàidheal is Bhoid , Seòras Lyon , a' sireadh coinneamh ri ministeir Còmhdhail na Dùthcha , Sarah Boyack , 
agus e air a thighinn am follais
gu bheil ath sgrùdadh ga dhèanamh air an t- seirbheis aiseig eadar Ceann Loch Cill Chiarain agus Baile a’ Chaisteal . 
Tha Mgr Lyon ag ràdh
gu bheil e cudthromach
nach tèid atharrachadh sam bith a dhèanamh air seirbheis
a tha a' toirt tòrr airgid a-steach a dh’ Earra-Ghàidheal .
Dh’ fhaodadh
gun tèid iomairt a chur air chois anns na h- Eileanan Siar , an aghaidh planaichean na Comhairle ‘son cìs a chur air seirbhisean cùram 'san dachaidh . 
Tha comhairlean coimhearsnachd Bharraigh ag ràdh
gu bheil na cìsean 
a chaidh aontachadh air an t- seachdainn sa chaidh ro àrd , 
agus nach eil e idir soilleir
dè mar a thèid tomhas a dhèanamh air 
dè na bhitheas aig daoine ri phàigheadh .
Chaidh sia obraichean a chall aig Muillinn Chlò Shiaboist air an deireadh-sheachdain . 
Tha 'n companaidh 
aig a bheil an ionad , an KM Group , a' coireachadh staid a’ mhargaidh airson an co-dhùnadh aca . 
Tha iomagain a-neist air am fichead neach 
a th' air fhàgail 'san ionad
gu bheil na cosnaidhean aca fhèin ann an cunnart .
Cluinnidh companaidh luchd siùbhail na màileid ann an Dùn Èideann an-diugh 
an do shoirbhich an tagradh aca airson osdail a thogail ann an Caol Acainn 'san Eilean Sgiathanach . 
Tha mòran anns an sgìre air cur an aghaidh na planaichean aig Haggis Backpackers , 
agus iad ag ràdh
gun toireadh osdail droch bhuaidh air dòigh-beatha a’ bhaile .
Tha aon de 'n fheadhainn
a tha ag iomairt an aghaidh sgeama an riaghaltais son pàrlamaid Albannach , a' cumail a-mach
nach bu choir dhan a’ phàrtaidh Làbarach a bhith a' feuchainn ris na duilgheadasan aca ann am Pàislig a chumail am falach . 
Tha 'm Mòrar Friseal bho Carmylie , 
a tha na stiùiriche air an iomairt Think Twice , ag ràdh 
gu bheil dragh air mòran mu 'n an dol-a-mach ann an cuid do chomhairlean roinneil na dùthcha , 
agus gu bheil sin a' toirt droch bhuaidh air poileataigs na h- Alba 'san fharsaingeachd . 
Tha 'm Mòrar Friseal den a’ bheachd
gum bu choir cead a thoirt don a’ Bhall-Pàrlamaid Làbarach , Tommy Graham , mìneachadh dè dìreach
a th' air a bhith a' tachairt ann an siorrachd Renfrew .
Chaidh sreapadair aois ceithir bliadhna deug thar fhichead a thogail far beanntan Thoirbheartain feasgar an dè , as dèidh dha a chas a ghoirteachadh
Bha Stephen Dix à Livingstone a' coiseachd air Beinn Liathach còmhla ris a bhean
an uair a chuir e car na ghlùin . 
Agus b' fheadar fireannach eile a thogail far beanntan Gleann Comhainn , as deidh dha tuiteam còrr is ceud troigh
's e a' sreap air Aonach Dubh . 
Chaidh Donnchadh Dewer , aois seachd bliadhna deug thar fhichead à baile Schotts a thoirt gu ospadal a' Bhelford 'sa Ghearasdan .
Chaidh a thoirt gu ospadal à Raig Mhor le heileacoptair feachd an adhair .
Tha na poilis
a tha rannsachadh murt Thomas Marshal , ag ràdh 
gu bheil iad airson faighinn a mach
an robh caraid dìomhair aig a’ bhalach , gun fhiosda dha theaghlach . 
Chaidh an corp aig Tòmas , 
a bha dusan bliadhna dh’ aois , a lorg faisg air baile Thetford ann an Sasuinn Dihaoine 'sa chaidh . 
Chaidh e air dhith bho dhachaidh ann am Happisburgh air an latha roimhe sin .
Thèid coinneamh dìomhair a chumail ann am Port Rìgh le Comhairle na Gaidhealtachd an diugh , son deasbud a dhèanamh mu seann phort-adhair An Ath Leathainn
Bha 'n comhairle air diùltadh roimhe seo cead a thoirt do chompanaidh à Sasuinn am port-adhair a chleachdadh son a bhith a' ruith cuairtean heileacoptairean dhan a' Chuilfhionn . 
Tha 'n comhairle air diùltadh dad a ràdha mu dè 
a th' aca san amharc son a’ phort-adhair .
Tha poilis Alba air iomairt ùr a chur air chois , son feuchainn ri bhith a' toirt air draibhearan na criosan sàbhalaidh aca chleachdadh . 
Maridh an iomairt cola-deug , 
agus tha na poilis ag ràdh
gu bheil iad gu h- àraid airson ruighinn ri pàrantan
nach eil a' toirt air an cuid chloinne na criosan a chleachdadh .
Tha àrd riochdairean bho riaghaltas Bhreatainn a-nise an lùib na h- iomairt airson saoradh an fheadhainn
a tha 'm brùid ann a' Libiria
Chaidh sianar - ceathrar dhuibh à Breatuinn -
a tha 'g obair dha buidheannan carthannais a chur an grèim a-bhòn-dè . 
Sann à Nirribhidh agus an Eadailt
a tha 'n dithis eile .
Tha dùil
gu bheil iad uile à [?] buidheann de luchd carthannais
a tha glaiste aig a’ chrìch le Guinea , 
is reubaltaich ag ràdh
nach fhaigh iad tarsuinn na crìch
mur a tèid connadh a thoirt dhaibh .
Tha 'm poilis ann am Beul Fuerst a' rannsachadh ionnsaidh air taigh le boma-peatroil air taobh tuath a’ bhaile .
Bha gille sia bliadhna dh’ aois san taigh aig an àm , 
ach cha deach a leòn .
Tha 'm poilis cuideachd a' feuchainn ri faighinn a-mach
carson a chaidh inneal spreadhaidh agus gunna fhàgail faisg air sgoil sa bhaile .
Bha 'n inneal spreadhaidh ann an croca cofaidh
a lorg luchd obrach aig a’ sgoil 'sa mhadainn an-diugh . 
Bha gunna agus peilearan cuideachd faisg air làimh .
Tha dragh air èirigh mu fhòirneart
is Dìlsich air cead fhaighinn a dhol a chaismeachd ann an Doire agus Beul Feurst a-màireach .
Tha coltas
gun cosg Pàrlamaid na h- Alba co-dhiu trì muillean not - neo deich sa cheud - a bharrachd
na bha dùil airson a ruith 'sa cheud bhliadhna aice .
Bha Oifis na h- Alba an toiseach den bheachd
gum bitheadh naoi thar fhichead muillean not gu leòr -
ach tha sin trì muillean not gann air 
na bhitheas a dhìth , a - rèir àrd-oifigear na Pàrlamaid , Sir Daibhidh Steel .
Cha deach suim a ghabhail de na cosgaisean air fad - leithid coimpiutairean dha na buill Pàrlamaid -
'n uair a chaidh na cosgaisean ullachadh .
Tha na Toraidhean 's na Nàiseantaich air ionnsaidh chruaidh a thoirt air a’ riaghaltas , airson cead a thoirt stèiseanan maor cladaich an Obain sa Chaol Arcaich a dhùnadh .
Thubhairt Annabel Goldie , as leth nan Toraidhean , 
gum bu choir a’ chùis a bhith air a dhol fa chomhair na Pàrlamaid Albannaich 
mus deach co-dhùnadh a dhèanamh .
Agus thubhairt Coinneach MacAsgaill , bho na Nàiseantaich , 
gu bheil e fhathast iomchaidh a’ chùis a thogail aig Holyrood .
Tha rannsachadh air dearbhadh
gu robh suas ri sia fichead oileanaich ann an Dùn Èideann ri foill anns na deuchainnean aca .
Thachair seo ann an deuchainnean coimpiutadh saidheans , le luchd sgrùdaidh
a lorg
gu robh oileanaich air E-mail a chleachdadh airson fiosrachadh a thoirt dha chèile .
Tha dùil
gun tèid dèiligeadh gu cruaidh ris na h- oileanaich , le càin a' dol air cuid dhuibh . 
'S dòcha
gun tèid feadhainn eile [a chur a-mach à Oilthigh Dhùn Èidinn .
Chaidh tidsear a shaoradh as a’ chùirt ann an Dùn Phàrlain an-diugh , air casaid
gun do bhuail i caileag san sgoil aice .
Chaidh Amanda Lynne - aois dà fhichead sa trì - as àicheadh
gun tug i ionnsaidh air a’ chaileag ann am bun-sgoil ann am Fìobha .
Ged a thubhairt clann eile
gun rug an tidsear air falt na caileig , 
thug an siorraidh breith
gu robh teagamh mun fhianais .
Tha 'n t- ionad mu dheireadh ann am Breatainn , a dh’ aon ghnothaich airson cait arach airson eòlaidheachd saidheans , air dùnadh .
Thug oifigearan bhon RSPCA ochd ceud cat air falbh troimh 'n oidhche bho 'n tuath faisg air Oxford , 
agus fanaidh iad fo chùram an RSPCA
gus an tèid dachaidhean a lorg dhaibh .
Bha luchd iomairt chòirichean bheathaichean tric is minic a' gearain mun tuath thar iomadh bliadhna .
Tha a’ chompanaidh bhusaichean as motha ann am Breatuinn a' brosnachadh dhaoine ann an Glaschu
gus am bus a ghabhail an àite carbaid .
Tha prìomh mhinistear na h- Alba , Dòmhnall Dewar -
a tha riochdachadh sgìre ann an Glaschu 'sa phàrlamaid - air a thaic a thoirt dhan iomairt .
Tha First Bus Group a' gealltainn bus a ruith ann a' sgìrean sònraichte a h-uile deich mionaidean .
Tha Rùnaire Èirinn a Tuath Mo Mowlam air co-dhùnadh
gu bheil fois-fhòirneirt an IRA a' seasamh . 
Fhuair i a dubh-chàineadh bho luchd an aonaidh , 
a tha ag radha
gu bheil an co-dhùnadh do-chreidsinneach . 
Thuirt Mo Mowlam
gun deach an IRA glè fhaisg air an fois-fhòirneirt a bhriseadh leis a’ phàirt
a bh' aca ann am murt draibheir tacsaidh am Beul Fearst , 
ach nach do bhris i .
Tha na Libearalaich Dheamocratach a' dol as àicheadh 
gu bheil iad ann am pòcaid a’ Phàrtaidh Làbaraich ann an co-bhanntachd riaghaltas na h- Alba . 
Bha coinneamh shònraichte aca ann an Dùn Èideann a dh’ ath-sgrùdadh an càirdeas leis na Làbaraich . 
Thuirt fear-gairm nan Lib Deamach 'sa Phàrlamaid - Seòras Lyon - 
gur e pàrtaidh air leth
a bh' annta , 
's nach eil iad ach a' co-obrachadh airson ceithir bliadhna .
Tha luchd-einnseanaraidh anns an Tuirc air tòiseachadh a' tomhais
dè na togalaichean
a tha sàbhailte do dhaoine tilleadh annta an deidh na crith-thalmhainn . 
Tha Ambasaid na Tuirc air comhair iarraidh bho bhuidheann carthannais stèidhichte air a’ Ghaidhealtachd 
Tha Blythswood a' dol a chur pladaichean , aodach agus brògan a-null , leis a’ chiad luchd a' falbh DiSathairn .
Chaidh fear de cheannardan Mosque ann an Glaschu a chur dhan phrìosan airson ionnsaidh dhrabasta a thoirt air dithis bhalach òg . 
Fhuair Taher Din - 
a tha ceithir bliadhn' deug thar fhichead - bliadhna prìosain
agus bidh ainm air Clàr nan Drabastair fad deich bliadhna .
Chaidh sagairt Caitligeach fhaighinn ciontach 'sa chùirt an Glaschu air chasaid
gun tug e ionnsaidh dhrabasta air boireannach
a bha ag obair na bean-taighe aige . 
Chaidh an t- Athair Urramach Daibhidh Brown a dhìteadh air dà chasaid drabastachd agus dà chasaid
gun bhris e an t- sìth . 
Thèid binn a thoirt air a-rithist .
Tha prìosain na h- Alba fhathast loma-làn dhrugaichean mì-laghail a - rèir Ard Fhear-Sgrùdaidh nam Prìosan . 
Ach tha Clive Fairweather cuideachd ag ràdha na aithisg
gu bheil a’ chumhachd
a th' aig na prìosain a-nise deuchainn dhrugaichean a dhèanamh air prìosanaich a' faighinn tomhais smachd air an t- suidheachadh .
Tha Ministeir Foghlam na h- Alba Sam Mac a' Bhreatannaich ag ràdha
nach bu choir do dhaoine cus iomagain a ghabhail mu cho beag de chloinn
's a chaidh do dh’ aonadan Gàidhlig nan Eilean Siar as ùr am bliadhna . 
Air thuras a Leòdhas an-diugh , thuirt am Ministeir
gu robh na h- àireamhan sìos is suas gach bliadhna
agus gu robh - mar eisimpleir - dùil ri tòrr a bharrachd air clàs a h- aon ann an Steòrnabhagh an ath-bhliadhna .
Tha rabhadh air tighinn mun chosgais
a thuiteas air poilis na h- Alba air sgath a' mhilennium . 
Tha Àrd Chonnstabal Poilis a' Chinn-a-Tuath , Uilleam Robasdan , air leth a mhillean not a bharrachd iarraidh airson na feachd aige fhein - an dà chuid mu choinneamh sìth a chumail aig cuirmean mora na Bliadhn' Ùire , agus a' dèiligeadh le bug a' mhilennium .
Dh’ iarr Ball-Pàrlamaid nan Eilean Siar Calum Dòmhnallach air companaidhean na Gaidhealtachd 's nan Eilean dèanamh cinnteach
gun cuir iad laghan ùra obrach an gnìomh . 
A' bruidhinn aig co-labhairt air laghan obrach ann an Inbhir Nis , thuirt Mgr Dòmhnallach 
gu bheil eagal air
nach eil mòran chompanaidhean a' tuigsinn na còirichean 
a dh’ fheumas iad a thoirt dhan luchd-obrach fo na laghan ùra .
Dh’ fhòn faisg air dà cheud boireannach gu loighne fòn
a chaidh a stèidheachadh dhaibh-san
a tha iomagaineach mu dheuchainnean aillse ann am meadhan Alba . 
Dh’ aidich bùird slàinte Fìofa , Foithe agus Taobh Tatha an-dè
gun dh’ fhailich orra fios a chur air fichead mìle boireannach gu deuchainnean .
Thuirt Ceannard Poilis Èirinn a Tuath airson a' chiad uair
gu bheil e cinnteach
gur e an IRA
a bh' air cùl muirt draibheir tacsaidh ann am Beul Fearste air a’ mhìos a chaidh . 
Thuirt Ronnie Flanigan
gu robh e air a bheachd a thoirt do Rùnaire Èirinn a Tuath Mo Mowlam 
agus gu robh e a-nise an urra rithe-se a dhèanamh a-mach
an robh an IRA air am fois-fhòirneirt a bhriseadh .
Tha Ministeir Slàinte na h- Alba air ath-sgrùdadh òrdachadh air siostam nan deuchainnean airson aillse muineal na machlaig ann am boireannaich - no cervical cancer , an deidh dha thighinn am follais
gu robh fichead mìle boireannach
nach deach tron deuchainn ceart . 
Dh’ aidich trì bùird slàinte - Taobh Tatha , Fiofa agus Foirthe - 
nach do rinn iad an dleasdanas a thaobh nam boireannach
mar bu choir .
Chaidh Seanalair ann an arm Searbaich Bhosnia a chur an grèim anns an Ostair 
's e fo chasaid
gun rinn e eucoir an aghaidh Mhuslamaich 's Chroàiseanaich
fhad 's a bha cogadh Bhosnia a' dol . 
Thèid an Seanalair Momir Talic air beulaibh tribunal eucoir cogaidh nan Dùthchannan Aonaichte anns an Hague .
Gheall oifigear-stiùiridh Pàrlamaid na h- Alba , Sir Daibhidh Steele , 
gu faic daoine tòrr a bharrachd feum a' tighinn as a’ Phàrlamaid ùr a dh’ aithghearr , 
ged a thòisich i car cugallach . 
Thuirt Sir Daibhidh
nach robh cumhachdan air a bhith aig a’ Phàrlamaid fhathast airson i fhèin fhoillseachadh ceart . 
Chaidh aontachadh cuideachd
gun tèid ùrnaighean a chumail anns a’ Phàrlamaid uair 's an t- seachdainn le diofar eaglaisean is chreideamhan os an cionn .
Tha dùil ri tuilleadh phlèanaichean an-diugh fhathast aig port-adhair Istanbul le comhair dhan na mìltean
a tha gun dachaidh anns an Tuirc . 
A bharrachd air teantaichean , bidh iad a' giulain biadh agus cungaidhean leighis .
Tha ceannardan an dàrna aonadh luchd-teagaisg as motha an Alba - an SSTA - air tagradh pàighidh nan ùghdarrasan ionadail a dhiùltadh . 
Thuirt an SSTA
nach robh am pàigheadh
a bh' air a thabhainn airson dòighean obrach ùra idir coltach .
Tha Comhairle na Gaidhealtachd a' gealltainn deagh fheum a dhèanamh de chorr air deich thar fhichead millean not a bharrachd
a lorg iad ann an cunntas na bliadhna-sa . 
Tha cuid dhe
nach gabh a chosg air sgath riaghailtean ionmhais , 
ach tha iad ag ràdha
gun cum e cìs-comhairle na h- ath-bhliadhna sìos .
Dh’ fhoillsich Caledonian Mac a' Bhruthainn an t- àrdachadh as ìsle air am faraidhean airson aona bliadhna deug . 
Thèid iad an-àrda dha gu leth 'sa cheud - dìreach ìre na h- atmhorachd .
Dh’ fhoillsich an riaghaltas taic airgid a bharrachd do chùraim chloinne anns na sgìrean dùthchail . 
Dh’ fhoillsich iar mhinisteir an fhoghlaim 's na cloinne Peadar Peacock deich thar fhichead mìle not airson dòighean ùra a lorg air màthraichean ann an sgìrean dùthchail a chuideachadh a' tilleadh a dh’ obair .
Thèid rannsachadh post-mortem a dhèanamh an-diugh air cuirp dithis chloinne 
a bhàsaich as dèidh coltas 
gun deach geama 
a bha iad a' cluich fada ceàrr .
Fhuaireadh Claire Rogers - 
a bha trì - bliadhn' - deug - agus a caraid - Daniel Gibbs - 
a bha deich - nan crochadh ann an seòmar-cadail na h- ighne aig a dachaigh ann an Croxley Green a Hertfordshire .
Dh’ fhaodadh cur às don t- seirbhis-aisig Sàbaid eadar Malaig agus Barraigh is Uibhist as t- samhradh seo tighinn . 
Thèid innse do Chaledonian Mac a' Bhruthainn le riochdairean Chomhairle nan Eilean aig coinneamh am Barraigh a-nochd - 
gu bheil iad an aghaidh gearradh sam bith . 
Nan d’ rachadh a’ chompanaidh air adhart leis a-seo - 
cha bhiodh ach aona sheòladh san t- seachdainn a' dol a Mhalaig as na h- eileanan 
Feumaidh muinntir Èirisgeigh co-obrachadh le Comhairle nan Eilean
ma tha iad airson cabhsair fhaighinn dhan Eilean . 
Chaidh innse aig coinneamh an raoir
gu robh balla-mara dhan Lùdaig agus aiseag chàraichean do Chaolas Bharraigh air thoiseach air cabhsair dhan eilean air liosta phròiseactan Comhairle nan Eilean , 
ach gu feumadh fhathast dearbhadh don riaghaltas
gu robh feum ann air a shon .
Tha a’ Bhan-phrionnsa Diana air slaic a thoirt air pàipearan-naidheachd Bhreatainn - 
's i ' cumail a-mach
gu robh i air Breatainn fhàgail fad ron a-seo  
mur a b' e
gu robh clann aice . 
A' bruidhinn ri pàipear-naidheachd Frangach - tha i cuideachd a' càineadh poileasaidh an t- seann riaghaltas Tòraidheach air mèinnean-talmhainn .
Tha an riaghaltas ' dol a thoirt sùil as ùr air suidheachadh àiteachan air feadh an t- saoghail 
a bhuineas do Bhreatainn as dèidh an tro-chèile mu thaic na dùthcha don mhuinntir Montsarat . 
Thuirt Rùnaire nan Dùthchannan Cèin - Robin Cook -
gu robh e airson a dhèanamh follaiseach
nach robh e idir fìor
gu robh Breatainn an coma mu na sgìrean sin . 
Tha oifigearan am Montsarat fhèin ag ràdh 
gur dòcha gun sguir iad a' cuideachadh dhaoine an t- eilean fhàgail aig deireadh na seachdainn , 
is coltas 
gur e glè bheag 
a tha airson falbh .
Tha gille beag ceithir bliadhna a dh’ aois a' tighinn air adhart 'san ospadal am Bruach Chluaidh as dèidh ionnsaigh a thoirt air le cù . 
Chaidh Seumas Longridge a ghortachadh mun aodann 's mun bhodhaig
Chaidh an cù - Japanese Aketa - a chur gu bàs le lighiche-sprèidh .
Tha aithisg air a’ chùis a' dol gu neach-casaid a’ Chrùin .
Tadhlaidh oifigearan Comhairle nan Eilean air dà choimhearsnachd ann an Nis a Leòdhas 
a tha 'g iarraidh cidhe agus caladh a leasachadh . 
Cuiridh Comhairle Choimhearsnachd Nis coinneamh air dòigh ann an Sgoil Lionail air an t- siathamh - latha - deug dhen ath mhìos
gus an cluinn iad
na tha dhith air muinntir an àite . 
Ron a’ choinneamh chì iad Port Nis
far am bheil a’ chomhairle choimhearsnachd ag iarraidh an t- seann chidhe a leasachadh airson turasachd agus eathraichean bheaga .
Thèid iad cuideachd a Sciogarstadh
far am bheil cidhe iasgaich tur ùr air iarraidh .
Tha fathannan a' sìor fhàs làidir 
gu bheil Ùghdarras a’ Chumhachd Atamaich gu math faisg air cumhnant ùr aontachadh son connadh às Astràilia ath-ghiollachd .
Rachadh an obair a dhèanamh aig ionad ath-ghiollachd Dhunrath - 
a tha dùinte
bho chaidh a’ cheud luchd a shlatan-connaidh à Astràilia ath-ghiollachd an uirigh . 
Thuirt fear-labhairt an Ughdarrais
gu robh na còmhraidhean mun chumhnant a' leantainn .
Tha àrd-oifigear poilis Sasannach a' leantainn le oidhirp laghail an aghaidh Bòrd Poilis a’ Chinn a Tuath an-diugh - 
's e ' dèanamh dheth 
nach deach obair àrd-chonstabal na sgìre a thabhann dha
air sgàth 's gur e Sasannach 
a bh' ann .
Bhuinnig Graham Power a’ cheud chuairt - 
nuair a dh’ aontaich tribunal cosnaidh
gu robh casaid ann an aghaidh a’ Bhùird . 
Tha dùil
gun cuir luchd-lagha a’ phoilis an aghaidh seo aig tribunal tagraidh an Dùn Èideann an-diugh .
Tha poilis an Inbhir Nis ag iarraidh cluinntinn bho dhuine sam bith 
a chunnaic ionnsaigh ga thoirt air boireannach an raoir . 
Thachair a’ chùis ri taobh Abhainn Nis faisg air Pàirc' a' Bhught .
'Se àireamh fòn dìomhair a’ phoilis an Inbhir Nis - 720 367 .
Chaidh an ceathrar Bhreatannach
a chaidh a thoirt air falbh le reubaltaich ann an Libiria , a ghluasad gu sgìre eile dhen dùthaich . 
Bha iad a - measg buidheann de shianar
a chaidh a thoirt am brùid , 
ach tha e coltach
nach deach dochann sam bith a dhèanadh orra . 
A - rèir an riaghaltais ann an Liberia , 'se reubaltaich à Guinea , 
a thàinig tarsaing air a’ chrìoch eadar an dà dhùthaich , 
agus a dh’ fhalbh leis an fheadhainn 
a tha ag obair do bhuidheann comhair eadar-nàiseanta .
Tha àrd-oifigeir an lagh ann an America a - measg
na tha a' moladh smachd a chur air gunnaichean anns na Stàitean Aonaichte .
An dèidh ionnsaigh aig ionad Iùdhach ann an Los Angeles nas tràithe air an t- seachdainn seo , agus iomadh sgrios eile le gunnaichean , thuirt an Àrd Attorney Janet Reno
gun tèid sgeama clàraidh airson gunnaichean a chur an sàs . 
Feumaidh teisteanas a bhith aig feadhainn 
a tha airson gunnaichean a chumail a - rèir
na tha i a' moladh .
Chaidh glèidheadh air gille sia bliadhna a dh’ aois
nuair a chaidh bom petrol a thilgeil tro uinneig a sheòmair cadail 'na dhachaidh ann am Beul Feirst . 
Cha do spreadh am bom , anns an ionnsaigh
a thachair mu leth-uair an dèidh ceithir 'sa mhadainn .
Agus tha dragh ann an Èirinn a Tuath
gu faodadh aimhreit a bhith aig dà chaismeachd Orainseach air an deireadh-sheachdain . 
Nas tràithe air an t- seachdainn thug Coimisean na Caismeachd cead do chaismeachd nan Apprentice Boys ann am Beul Feirst agus Doire . 
Ach tha Nàiseantaich a' gealltainn
gun tog iad fianais an aghaidh an dà chaismeachd a-màireach .
Tha mòran air a bhith càineadh co-dhùnadh an Riaghaltas dà stèisean maor-chladaich 'sa cheann a Tuath an dùnadh . 
Thèid na stèiseanan anns an Oban , agus 'sa chaolas-arcach , a dhùnadh as t- fhoghair an ath bhliadhna . 
Thuirt Eddie Stiven , eòlaiche air sàbhailteachd mara , 
a tha 'g obair air Ghaidhealtachd , 
gur ann 
a bu choir dhan an Riaghaltas a bhith dèanamh barrachd a thaobh sàbhailteachd , an àite a bhith a' gearradh air ais .
Tha Ball-Pàrlamaid nan Eilean Siar ann am Pàrlamaid na h- Alba , Alasdair Moireasdan an dòchas
gun gabh aon chosnadh thar fhichead a stèidheachadh , 
a nì comhair air eaconomaidh Uibhist . 
Tha còrr 's ceithir fichead cosnadh a' falbh à ionad an RAF ann am Beinn na Faoghla 
agus 's ann aig muinntir na sgìre fhèin
a bha trì deug dhe na cosnaidhean sin . 
Ach tha Mgr Moireasdan a' moladh
gum bu choir , an t- seirbhis tasgaidh , Tobair an Dualchais a stèidheachadh anns a’ choimhearsnachd . 
Tha 'n t- seirbhis a' cruinneachadh eachdraidh agus stuth Gàidhlig 
a chaidh a chlàradh air tèip .
Tha a h-uile coltas ann 
gun tèid cùis lagh dhan an Roinn Eòrpa , an dèidh do Riaghaltas Bhreatainn a bhith diùltadh taic airgiod a thoirt do thuathanaich èisg mu choinneamh 
na chaill iad , 
leis gun tàinig orra cuir às dhan stoc
air an robh an galair ISA . 
Tha a’ chompanaidh Booker Aquaculture ag iarraidh sia ceud mìle not air an Riaghaltas 
leis gum b' fheudar dhaibh cuir às do stoc a’ bhradan leathainn aca aig tuath ann an Earra-Ghàidheal . 
Tha na tuathanaich èisg a' cumail sùil mhionaideach air a’ chùis , 
agus ma thèid le Booker , 
dh’ fhaodadh mòran eile dhiubh cùis-lagh a thogail . 
Tha Dualchas Nàdarra na h- Alba , Comann Dìon nan Eunlaith agus Aonadh nan Croitearan a - measg buidhnean
a tha air taic a chur ri comataidh ùr
a chaidh a stèidheachadh ann an Uibhist a Tuath . 
Tha a’ chomataidh gu bhith feuchainn ri cur às dhan a' mhink
a tha air nochdadh anns an eilean fo chionn ghoirid .
Coinnichidh iasgairean chlèibh a' Chost an Iar a-màireach , 
agus iad ag iarraidh air a’ Riaghaltas a-rithist casg a chur air tràlairean bho na lochan mara . 
Tha na h- iasgairean clèibh a' cumail a-mach 
nach eil an Riaghaltas a' cur dion sam bith air stoc a’ mhuir-sgèin chaoil , le bhith leigeil leis na tràlairean a dhol a-staigh dha na lochan . 
Tha na h- iasgairean clèibh a' ràdh
gu bheil na tràlairean a' cur às dha 'm beò-shlàint agus do stoc a’ mhuir-sgèin chaoil . 
Tha companaidh dhrugaichean Ameireaganach dol a dhùblachadh àireamh an luchd obrach ann an Alba , le bhith stèidheachadh mìle cosnadh as ùr . 
Tha trì factaraidhean aig Quintiles mu thràth air taobh siar Lodainn , aig Riccarton , Both Cheit agus baile Dhùn Leimhe , 
ach tha e coltach
gur ann aig Riccarton
a bhitheas a' mhòr-chuid dhen a’ leasachadh .
Chaidh triùir shaighdear à Breatainn a shaoradh ann a Sierra Leone an-raoir an dèidh dhaibh a bhith an grèim aig reubaltaich . 
Bha iad a - measg buidheann de dhà fhichead oifigeir leis a' UN , 
a chaidh a thoirt am brùid Diciadain seo chaidh . 
Tha còig duine deug fhathast an grèim , a' mhòr-chuid dhiubh 
a bhuineas do bhuidheann a' Nigeria , 
a tha a' feuchainn ri sìth a dhèanadh anns a’ sgìre . 
Thèid ceithir fichead cosnadh a chall ann am Beinn na Faoghla an dèidh do Mhinistearachd an Dìon leigeil fhaicinn
gu bheil iad a' gearradh air ais air an obair aig ionad radar an eilein . 
Tha seo mar phàirt de chùmhnadh airgiod , 
agus bheir e buaidh cuideachd air Feachd an Adhair ann an Sealltainn . 
Thuirt fear-labhairt Ministearachd an Dìon
gun cùmhnadh iad leth-cheud 's a sia millean not thairis air deich bliadhna leis a’ ghluasad seo . 
Cha toir seo buaidh sam bith air ionad rocaid an airm ann am Beinn na Faoghla .
Thèid rannsachadh airson sàbhailteachd a dhèanadh air a h-uile heileacoptar Chinook aig Feachd Adhair Bhreatainn , agus aig arm nan Stàitean Aonaichte an dèidh laigse
a chaidh a lorg unnta . 
Cha tèid feum air dad dhe na heileacoptairean
fhad 's a tha sgrùdadh ga dhèanadh orra . 
Thuirt a’ chompanaidh Boeing
a tha dèanadh a Chinook , 
gu bheil laigse ann am pàirt de bhocsa gear an itealain . 
Chaidh ceannard ùr nan Libearalach Dheamocratach , Teàrlach Ceannadach as àicheadh
gu bheil e an dòchas càirdeas nas dlùithe a stèidheachadh ris na Làboraich . 
Thuirt Mgr Ceannadach ge-tà
gum bitheadh e feuchainn ri sluagh bhòtaidh na dùthcha a bhrosnachadh , 
agus thog e gair cho beag 's bhot anns na taghaidhean Eòrpach mar dhearbhadh air 
gu bheil rudeigin ceàrr air deamocrasaidh ann am Breatainn .
Tha 'n Riaghaltas air siostam rabhaidh ùr òrdachadh , 
a chuireas stad air trèanaichean bho bhith dol tro' na soluis dhearg . 
Tha seo an dèidh sia ceud tachartas dhen an t- seòrsa sin an-uiridh . 
Thèid an siostam ùr seo a chur an sàs air còrr 's leth de loidhnichean rèile Bhreatuinn .
Coinnichidh ceannardan nan tuathanach ann an Alba , ri Ministear nan Cùisean Dùthchail , Ross Finnie an-diugh fhathast a dh’ innse dha mun dragh
a tha orra mu ghnìomhachas chaorach na dùthcha . 
Tha a’ mhargaidh an imis a bhith nas miosa
na bha i an-uiridh , 
agus tha tuathanaich ann an cuid de sgìrean mu thràth dhen bheachd
gu feum iad cuir às dha na caoraich , dìreach 
mar a thachair ann an Sealltainn .
Gheibh stèiseanan petrol ann an sgìrean iomallach na Gaidhealtachd agus nan Eilean , trì ceud mìle not eile de thaic airgiod an Riaghaltais , 
a leigeas leotha leasachadh agus tancaichean connaidh ùra a chur an àite seann fheadhainn .
Dh’ fhoillsich Ministear Còmhdhail na h- Alba Sarah Boyack an taic airgiod , 
mas do thòisich i air a turas dha na h- Eileanan Siar agus taobh siar na Gaidhealtachd .
Agus bheir buill bho Chomhairle nan Eilean Siar mìneachadh air
na tha a dhìth air na h- eileanan , 
nuair a choinnicheas iad ri Sarah Boyack ann am Barraigh an-diugh . 
Thuirt cathraiche còmhdhail na Comhairle Aonghas Greumach
gun dèan iad tagradh airson aiseig ùr ann an Caolas Bharraigh
aon uair 's gu fosgail cabhsair Èirisgeigh , 
agus iarraidh iad taic airgiod airson crìoch a chur air leasachadh air a’ phrìomh rathad tro na h- eileanan .
Tha e air tighinn am follais
gu faodadh
gun deach fuil air a truailleadh leis a’ ghalair hepatitis C a thoirt do dhaoine
air a bheil an tinneas fala - haemophilia - airson suas ri bliadhna as dèidh dhan riaghaltas a bhith ràdh
gu robh i sàbhailte , ann an naoi ceud deug , ceithir fichead 'sa sia deug . 
Tha luchd iomairt an dòchas
gun toir am fiosrachadh ùr air Riaghaltas na h- Alba a’ chùis a dheasbud
agus gun cuir e spionnadh a's an iomairt airson airgiod dìolaidh mu choinneimh
na dh’ fhulaing iad .
Tha Breatuinn a' cur sgioba de riochdairean gu ruige Sierra Leone air taobh siar Africa a dhèanadh comhair air còignear shaighdear à Breatuinn
a chaidh a thoirt an grèim le reubaltaich . 
Bha na saighdearan còmhla ri sgioba bhon UN , 
a tha feuchainn rin saorsa a thoirt do dha cheud gu leth boireannach agus leanabh
a chaidh a thoirt an grèim aig na reubaltaich nas tràithe am bliadhna . 
Chaidh dithis de bhuidheann a' UN a shaoradh a-raoir .
Tha ceannard na buidhne Tòraidheach ann an Seanadh na Cuimrigh , Rod Richards , a' leigeil dheth a dhreuchd airson ùine , 
agus e strì an aghaidh casaidean
gun tug e ionnsaigh air boireannach
a dh’ fhàg air a droch leòin i . 
Tha boireannach 
a tha dà bhliadhna thar fhichead de dh’ aois a' cumail a-mach
gun tug Mgr Richards ionnsaigh orra ann an Lunnainn , 
anns an deach a gàirdean a bhristeadh . 
Tha Mgr Richards ri nochdadh anns a’ chùirt air an ath mhìos . 
Tha an Riaghaltas a' rannsachadh , 
carson a tha ceathramh cuid de luchd obrach na roinn poblaich a' cur bhuapa an dreuchd tràth , le dìth slàinte . 
Thuirt Roinn an Ionmhais
gu bheil an trioblaid cosg billean not gach bliadhna do luchd pàighidh nan cìs . 
Tha luchd obrach a' ràdh
gur e uallach na h- obrach agus trioblaidean inntinn co-cheangailte ri sin 's coireach
gu bheil uidhear dhiubh a' cur bhuapa an dreuchd .
Tha poilis a’ Chinn a Tuath a' rannsachadh bàs nighean ochd bliadhna a dh’ aois ann an Abhainn Abharaon ann an Alanais a-raoir . 
Chaidh a’ nighean
a bhuineadh do dh’ Alanais a lorg mu ochd uairean a-raoir . 
Chaidh a toirt gu ospadal a’ Rathaig Mhòir ann an Inbhir Nis
ach chaochail i goirid an dèidh sin . 
Tha e coltach
nach eil dad amharasach mu 'n chùis , 
ach tha na poilis airson bruidhinn ri duine sam bith
a bha anns an sgìre aig an àm .
Chaidh am Ball-Pàrlamaid Libearalach Deamocratach , Teàrlach Ceannadach as àicheadh 
gu fulaing an sgìre pàrlamaid aige , Ros , an t- Eilean Sgiathanach agus Inbhir Nis an Iar , 
ma thèid a thaghadh
mar a tha dùil mar cheannard ùr air na Lib Deamaich . 
Tha an taghadh airson dreuchd Phaddy Ashdown a' dùnadh aig meadhon latha an-diugh , 
agus coltas ann aig an ìre seo
gur e Mgr Ceannadach
a bhitheas 'na àite .
Tha feumalachdan a’ mhòr-shluaigh 'na phrìomhachas do Chaledonian Mac a' Bhruthainn , a - rèir mhanaidsear na companaidh 'sa Cheann a tuath , Ùisdean Robasdan . 
Bha esan a' bruidhinn an dèidh
mar a rinn Teàrlach Peteranna , 
a tha 'na bhall de Chomataidh chomhairleachaidh seirbhis aiseig , nan eilean mu dheas air a’ chlàr-ama ùr . 
Thuirt Mgr. Robasdan , 
gu bheil Cal-Mac a' dèanadh an dìcheall a’ mhòr-chuid dhen t- sluagh a riarachadh .
Tha e coltach
gun tig an cogadh eadar Uig is Dùn Bheagan mu
càit am bi bàta aiseag ùr Chaledonian Mhic a' Bhruthainn a' seòladh , nas fhaisg air fuasgladh an ath sheachdainn . 
Tha ministear còmhdhail na h- Alba , Sara Boyack air chuairt anns na sgìrean
air a bheil Cal-Mac a' frithealadh . 
Agus tha buill Chomhairle na Gaidhealtachd dol a dh’ iarraidh orra co-dhùnadh a ruigheachd , eadar an dà phort .
Chaidh rabhadh
gun caill a’ Ghaidhealtachd agus na h- Eileanan gu mòr , 
mur an cuir a’ Riaghaltas taic airgiod mu choinneimh an dà cheud agus deich mìle not de thaic
a chaidh a ghlèidheadh as a' Roinn Eòrpa fo chionn ghoirid . 
Thuirt an comhairliche Mìcheal Foxley , 
nach fhaod an riaghaltas
a th' ann an-dràsda a bhith dèanadh leth-sgeulan , 
mar a bha an t- seann Riaghaltas Tòraidheach a' dèanadh .
Thèid Àrd Mhinisdear na h- Alba Dòmhnall Dewar air thuras dha na h- Eileanan Siar an ath sheachdainn
agus coltas ann 
gun tèid a cheasnachadh gu cruaidh mu chuid de cho-dhùnaidhean an Riaghaltais
a thug buaidh air na h- eileanan . 
Tha coinneimh phoblach aige ann an Steòrnabhagh Diciadain
agus dùil ri ceistean sain mu 'n dòigh
'san deach cathraiche ùr Chaledoniain Mhic a' Bhruthainn fhasdadh , agus mun chasg air iasgach a’ chreachain , cho math ri gearain
nach deach riochdaire dha na h- eilean a chur air Ùghdarras Uisge a’ Chinn a Tuath .
[1] uill còmhla rium tha a's an stiùidio ana-seo an-dràsta tha Murchadh Dòmhnallach 
tha cù snog aige 'na chois an sin 
cù agus h- abair 
g' eil e dòigheil a Mhurchaidh
ach tha sgeul co-cheangailte  ris a' choin 
nach eil  ?
[2] tha
sann à Uibhist 
a thàinig an cù
agus 'se rescue-dog 
a bh' ann
agus cha robh iad cha robh iad a' toirt dha biadh no càil
[1] dè thachair  
dè a' suidheach staid
a's a robh e 
nuair a fhuair thusa e ?
[2] bha cha robh
cha mhòr 
gu robh bit feòil air
[1] seadh seadh
[2] bha e dìreach
bha an staid 
a bh' ann uabhasach
's bha a chalg air falbh is a h-uile càil 
[1] agus dè mu dheidh dè mu dheidhinn
man a bha e le daoine 's mar sin ?
[2] bha e gu math feagallach 
nuair a thàinig e a-seo 
ach an-diugh tha tha e tòrr nas fhearr 
na bha e
[1] ò tha tha e dòigheil ana-seo an-dràsta 
agus cha tàinig e às [?]
cha tàinig e faisg oirnn is eh
[2] ò cha tèid e faisg air duine sam bith 
tha an cù cho solt 
[1] dè bh' agad ri dhèanamh ge-tà 'son a fhaighinn bho a bhith 
mar a bha e gu bhith e cho dòigheil ri seo ?
[2] tha gun a bhith gun a bhith ag eubhachd
's ma dh' eubhas tu idir 
tha e a' dèanamh air cùl sèithear sìos 
feumaidh tu tòrr tìde a thoirt dha peat sam bith 
ge brith dè th' a'd
feumaidh  tu tòrr tìde a thoirt dha
sealltainn às a dhèidh , 
exercise gu leòr a thoirt dha
's tha e  faighinn gu leòr exercise 
bidh m' athair ga thoirt a-mach chun na caoraich 
's tha e uabhasach math air na caoraich 
'se cù chaoraich 
a th' ann
[1] tha bha 
dè 'n ùine a th' e air a bhith agad a-nis ?
[2] tha e air a bhith agam còrr is dà bhliadhna
[1] uh huh uill chan fhaigh mise seachad air an-dràsta , 
mas dòigh leis an fhear 
a th' agam fhìn an rud 
a tha sinn a' dèanamh [?] gun smid aige
theag' nach eil a' gabhail norrag bheag [?] 
tha tòrr obair ann a-rèiste ge-tà a bhith  trèanadh peat 
tha e  a' ciallachadh am peat a bhith agad a's an taigh 
mar a tha thusa  ga fhaicinn
[2] ò tha tha tòrr bheathaichean agams' 
tha cailleach agamsa
's tha tha geòidh aice 's isean 's cait 's coin 
's nam faigheadh i a dòigh 
bhiodh elephant shìos sa lobht cuideachd
[1] ò uill nise leis an t- sìde a bh' againn air a' bhliadhna tha seo
'se an lobht 
a bhiodh 'na sgiotar
nam bitheadh  
còmhla rium tha Belle Ann Scott
tha Belle Ann 
tha ise a' toir taic dhan SSPCA
agus bidh sibhse 
bidh sibh a' dèanamh tòrr rudan airson beathaichean mar sin 
tha tòrr phrògraman air an telly an-dràsta nach eil co-cheangailte ri beathaichean mar sin
ach feumaidh daoine a bhith faiceallach 
mus ceannaich iad peat 
nach fheum ?
[3] ò feumaidh
feumaidh iad a bhith  smaointean
dè cho coisgeil 
's a bhios e
's dè cho fad 
's a bhios iad beò
cha bhi aca um 
cha bhi dhà no trì mhìosan 
bidh iad aca cha mhòr fichead bliadhna feadhainn diubh gu h- àraid cait
ach ma gheibh sibh cù
bidh e agaibh tha mi  creidsinn còig bliadhn' deug no barrachd
[1] a bheil thu 'g ràdh rium
a' phiseag a fhuair mi bho chionn sia mìosan
gu bheil i gu bhith agam son fichead bliadhna ?
[3] ò ma dh' fhaoidte gum bi i 
ma dh' fhaoidte nach bi i agaibh ach 'son dhà no trì bhliadhnaichean
ach mar mar as trice bidh iad agaibh fichead bliadhna suas gu fichead bliadhna
[1] tha sinn air tòrr a chluinntinn sna bliadhnaichean mu dheireadh mu dheidhinn an cùram
a tha dhìth oirnn airson peataichean 
ach an dèidh sin tha an t- uabhas sgeulachdan fhathast ann dhen an t- seòrsa sgeulachd 
a chuala sinn ana-siud 
nach eil ?
[3] tha 
tha 
ò tha 
tha an t- uabhas dhiubh
tha daoine a' faicinn cuileanan agus piseagan air an television 
's bidh a' chlann gan iarraidh 
ach cha bhi iad a' smaointinn fada gu leòr 
dè tha  dol a thachairt 
dè cho coisgeil 
's a bhios iad
's feumaidh iad coimhead  as an dèidh
ach mar a tha clann  
chì iad rud
's gheibh iad e
cha bhi e aca ach cola-deug no mar sin
's cuiridh iad ri aon taobh e 
chan urrainn dhuinn sin a dhèanamh le cait no cù no peatan sam bith
[1] mar a tha a' chlann
tha iad a' dol o rudan cho beag ri luchag no guinea pig gu rud cho mòr ri each 
tha iad ag iarraidh eich !
[3] mmhm tha 
tha 
ò sin an rud 
a th' ann fhios a'd an notion a th' ann an toiseach
ach cha mhair sin ro fhada 
's bidh na pàrantan an uairsin 
feumaidh iadsan coimhead as dèidh
[1] tha
[3] 's ma tha iad ag obair 
chan eil e furasta dhaibh  
's feumaidh iad na coin 
feumaidh iad a bhith gan coiseachd 
mas e
's gur e coin mhòr' a th' ann agus coin bheaga 
chan fhaod iad am fàgail a-staigh fad an t- siubhail
[1] mar sin dhe tha do leanabh ag iarraidh rudeigin ort 
fiu 's mar a bha mi 'g ràdh guinea pig no rudan mar sin
tha am beathach sin fhèin feumach air obair cage ghlanadh 
biadh uisg'
[3] uill tha fhios sheadh 
's feumaidh iad a bhith a' dol dhan vet cuideachd
's tha sin coisgeil  
ma bhios càil ceàrr orra 
feumaidh iad a thoirt dhan vet
[1] 's dè bhios sibhse ag ràdh ri pàrantan a-rèiste mar bhuidheann
a tha coinneachadh gu tric ri beathaichean
nach deach coimhead as an dèidh
dè tha sibh
am bi sibh faiceallach ?
[3] ò gu math faiceallach
bidh daoine sam bith 
tha  smaointinn air piseag no cuilean no càil eile fhaighinn 
a dhol a bhruidhinn ri cuideigin 
aig a bheil an aon seòrsa cù no an aon  seòrsa cat 
's dè mar a tha iad a' fuireach còmhla
dè mar a tha iad còmhla riuthasan san taigh 
's dè dè na
an fheum iad a bhith  dol dhan vet tric
no dè 'm biadh a dh' fheumas iad ithe
's tha sin fhèin coisgeil
[1] tha Anna Fhriseil air an loidhne còmhla riumsa an-dràsta  
tha grunn math a bheathaichean agaibhse 
nach eil Anna ?
[4] ò uill tha tha gu deimhinn' eadar crodh agus eich agus coin agus cait 's cearcan 
ach cha chreid mi 
nach e na h- eich 
a bha sibh ag iarraidh bruidhinn orra an-diugh
[1] uill 'se gu dearbha 
can an-dràsta 
's iomadh leanabh ag iarraidh each 
ach 'se rud eile ann coimhead as a dhèidh
nach e ?
[4] ò uill 'se gu deimhinn' 
ò tha an t- uamhas obair co-cheangailte ri gu h- àraid eich 
em tha
uill tha dithis nighean agam fhìn 
agus tha ponies Shetland pony aig aon ac' agus each meadhanach mòr aig an tè eile
agus tha bho chionn
tha mi a' creidsinn 
bho chionn seachd bliadhna a-nis 
tha 
tha seo 
tha na h- eich air a bhith ac'
agus mar a tha thu ag ràdh ò
tha tò
an taca ri ri cù no ò tha an t- uabhas a obair co-cheangailte ri ri na h- eich an-dràsta eadar a bhith gan glanadh 's a' glanadh na cuidhean aca 
's gan uiseagadh
gam feedaigeadh 
tha sin gu math cosgail tron a' gheamhraidh gu h- àraid
agus cuideachd bidh bidh campan trì tursan sa bhliadhna a's na h- Eileanan an Iar agus ann an [Placename]
agus bidh iad
a' chlann nighean 's na balaich leis le eich air feadh na h- eilean bidh iad a' coinneachadh shìos ann an Griais 'son seachdain 
agus tha iad a' faighinn leasan a h-uile latha em
ciamar mar a bhios iad a' coimhead as dèidh na beathaichean acasan a h-uile h-uile càil 
a bhios [?] fios ac' mu dheidhinn na beathaichean
feumaidh fios a bhith ac' air 
mas mas fhàg iad an camp' aig deireadh an t- seachdain 
agus ò tha tòrr 
tha sin a' còrdadh riutha 
mur am bitheadh sin a-nis  
chan eil fhios a'm dè cho math 
's a bhitheadh e
ach tha sin cho feumail dhaibh 
gu bheil seo ann dhaibh 'eil fhios 'ad rudan mar sin 
's an uair sin bidh iad ag ionnsachadh aig deireadh a' champ' a bhith ' cumail a' dol leis
na dh' ionnsaich iad gu gun an ath-thriop a-rithist
[1] uill Belle Ann ag èisteachd ri siud an-dràsta 
cha b' urrainn dha duine [?] fhaighinn dhen siud 
's e siud an seòrsa rud 
a tha thu ag iarraidh
nach e ?
[3] ò 'se
's iomadh rud 
a tha  tachairt
ach tha àite cuideachd 
far am faod iad coin a thoirt airson an trèanadh 
tha e air a h-uile oidhche Luain aig a' Bhridge Community Centre aig leth-uair an dèidh a seachd
's ma tha duine sam bith a' faighinn cuilean no cù 
mar a fhuair Murchadh ann a sheo
's tha iad feumail air beagan trèanadh 
faodaidh iad a dhol sìos ann a shin 
's tha e 
tha e math dhan chlann cuideachd a bhith 'g ionnsachadh 
's mar sin cha bhi na coin 
uill tha sinn an dòchas  
nach bi iad a' teicheadh 's a' dol as dèidh na caoraich 's a h-uile rud mar sin
[1] ach 'se an rud Anna mu dheidhinn a h-uile càil 
a th' ann 
feumaidh daoine a thuigs'
ma tha thusa a' gabhail peat de sheòrs' sam bith 
tha e  ciallachadh 
gu bheil thu ag ràdh riut fhèin uill 
tha am beathach 
tha seo gu bhith mar phàirt dhen teaghlach againne
tha iad uile  dol a dh' fheumachd an aon obair 
agus a tha h-uile ball eile dhen an teaghlach
[3] ò tha gu deimhinn'   
an toiseach uill feumaidh 
feumaidh rùm uill 
feumaidh àite mòr a bhith ann 
uill gu h- àraid tha mi a' bruidhinn air eich fhios a'd lobht' meadhanach mòr
agus feumaidh sabhal no bàthaich rùm math a bhith ann a shin agus àite airson bùrn 
gum faigh iad bùrn tron a' samhradh fhios agad a-staigh a's a' lobht' 
nach nach bi  iad fad an latha gun bùrn 
agus uill cuideachd feumaidh iad a bhith ' dol chun a' chun a' vet an-dràsta 
uill feumaidh iad a bhith a' faighinn am medication tha seo a h-uile sia seachdainean cha chreid mi airson an airson an cumail fallain
's ò tha tòrr tha mi a' creids' grunnd de rudan eile 
nach eil mi
nach cuimhnich mi air an-dràsta 
[1] a Mhurchaidh 'se prògram ùr tha seo a' tòiseachadh air an telly Give a Pet a Home  
tha sin glè mhath 
ach tha duilgheadasan sònraicht' ann  
can peat 's dòcha thàinig e à droch dhachaidh 
's dòcha nach deach dèiligeadh ceart air 
chan eil e cho simplidh ri bhith a thoirt a-steach dhan dachaidh 's a' smaoineachadh 
g' eil thu a' dol dha bheothachadh
's g' eil e 
gu bheil iad a' faighinn seachad air mar sin
[2] ò chan eil
feumaidh tu 
feumaidh tu tòrr gaol agus tìde a thoirt dha peat sam bith  
tha 
tha an cù sin an-dràsta 
's e 
tha e cho solt ri
tha e cho solt ri uan
cha dèanadh e cron air duine sam bith 
agus tha e gu math duilich dha duine sam bith peat a thoirt 
a tha
chan eil e air a bhith air a chiall 
mar a bha an cù sin gun bhiadh no càil eile
[1] can an-dràsta chì sinn seo air an telly ge-tà a [Name]
bidh daoine ag ràdh 
ò tha  mi cho duilich son a' bheathaich a tha sin 
ach 'se 
a dh' fheumadh daoine a dh' ràdh
stad
bi faiceallach 
dèan cinnteach 
gu bheil thu ag iarraidh sin 
mus tog thu am fòn gu prògram sam bith 
nach e ?
[3] ged a dh' fhònas iad a-staigh 
chan eil e ri ràdh 
gum faigh iad am peat sin no peat eile sam bith  
bidh iad a' fònadh
's bidh na daoine an uair sin a' dol a-mach a choimhead air an t- seòrsa taigh'
a th' aca 
cò ris a tha an teaghlach 
agus bidh iad a' feuchainn an uair sin ri cù no cat fhaighinn 
am bi e còir riutha
ach chan eil sinn a' ràdh
gum fan an cù  
no gum bi e alright còmhla ris a' chlann 
dh' fhaoidte gun tionndaidh e air a' chlann
no tha feadhainn dhe na coin
nach gabh a dhol còmhla ri clann  
bidh iad gan cuir gu seann daoine 
ach tha feadhainn cuideachd 
nach urrainn dhaibh a thoirt do dhuine sam bith
[1] feumaidh mi ràdh
nuair a thig mise dhachaidh feasgar gu math tric
bidh feadhainn dhe na prògraman sin air
agus 's caomh leam a bhith gan coimhead
fhios a'd tha e uamhasach snog a bhith gan coimhead
tha e dìreach man prògram gàirnealach 
tha e uamhasach snog a bhith ga choimhead
no prògram còcaireachd tha e uamhasach snog a bhith ga choimhead
ach chan eil mi ro mhath air a' ghàirnealachd no air a' chòcaireachd
agus cuideachd tha mi  smaoineadh
's ann mar sin 
a dh' fheumadh daoine a bhith leis na prògraman seo cuideachd
nach ann 
tha e glè mhath a bhith ' coimhead peat 's glè mhath a bhith dèanamh dhaibh faicinn daoine eile 
ach air do shon fhèin de -
chan eil thu ga dhèanamh gun tòrr obair ann 
[2] ò chan eil
's tha 
tha mi ' smaointinn
nach b: 
nam b:
nach bi na daoine ' smaointinn fada gu leòr  
's e tòrr obair 
a th' ann am peat
is innsidh Murchadh sin dhuibh 
's gu h- àraid feadhainn 
a tha rescued mar a chanas iad  
chan eil fhios againn
dè tha air tachairt 
chan eil fhios aig na daoine
tha  coimhead as an dèidh
dè thachair 
an robh iad air am bualadh
an robh air an sterbhadh 
's chan eil fhios aca
dè nì iad
'ar a thig iad a-staigh ann an taigh a-rithist
's ma dh' fhaoidte gum feum na coin sin no na cait a dhol air ais
agus tha sin a' tachairt gu math tric
bidh iad ga fhaicinn air an telebhisean
's bidh  iad ag ràdh
o uill bheiridh mise dha deagh dhachaidh
's bheiridh iad sin dhaibh deagh dhachaidh
ach 'ar a chì iad
a th' aca ri dhèanadh
's ma dh' fhaoidte gu feum iad a dhol chun a' vet a h-uile seachdain 
ma dh' fhaoidte gu bheil rudeigin ceàrr orra
's bidh sin coisgeal 
bidh iad a' smaointinn an uairsin
o uill chan eil sinn ga iarraidh
agus uill 's ann ainneamh a bhitheas e
ach bidh e  tachairt
bidh iad ga cuir air ais
[1] uill tha aon chù 's aon mhaighstir gu math dòigheil a-staigh an seo anns a' stiùidio an-diugh 
cha tuirt  e aon bhìg ana-sin na comhart na càil eile 
agus tha sibh fhèin 
tha sibh a' dol a dhèanamh beagan coiseachd ana-seo ann an Steòrnabhagh Disathairne
's nach ann ?
[2] 's ann 
aig aon uair deug tha e  tòiseachdainn sa [Placename]
ach daoine sam bith a tha ag iarraidh a ghabhail pàirt
gheibh iad sponsor form
's tha a' phone number agaibh ann a shin
[1]  a bheil ?
[2] uill tha e agam nam bhaga
bheiridh mi dhuibh e a-rithist
[1]  mas e 
's gu bheil duine sam bith ga iarraidh  
togaibh am fòn 
's bheir sinn dhuibh e as dèidh a' phrògram e
[2]  bheiridh
bheiridh mi dhuibh an number
's gheibh sibh na sponsor forms
ach feumaidh iad teadhair a bhith agad air a' chù
's feumaidh iad a bhith sia bliadhn' deug a dh' aois
man toisich iad
ma tha duine na b' òige ag iarraidh a dhol
feumaidh duine a bhith còmhla riutha 
[1] Freadaidh Dhòmhnaill Bhàin ann an Uibhist a Tuath 
Fred MacAmhlaidh ann an saoghal beagan nas fharsaing na Uibhist a Tuath saoghal na Gàidhealtachd gu h- àraidh 
fad iomadh bliadhna a's an àite seo fhèin àrd-cheannard air Roinn na Gàidhlig
ach mus ruig sinn na bliadhnaichean sin
air ais an toiseach gu Uibhist a Tuath
agus sibhse 'nur balach beag dìreach ro'n a’ chogadh mu dheireadh 
dè 'n seòrsa àite
a bh' ann an uair sin ?
[2] ò àit' air leth brèagha àite snog
agus fhuair mi toileachadh mòr ann 's dòcha barrachd
's a fhuair mi ann an àite sam bith eile 
[1] dè am baile 
dham boineadh sibh
[2] Solas 
Solas chaidh de thuath fhuadachadh às ann an ochd deug dà fhichead 's a naoi
agus thill na daoine air n- ais ann a-rithist ann dìreach dà bhliadhna ro dheireadh na linn
agus 's ann an uair sin
a thàinig mo sheanmhair
bha an duine aice air bàsachadh an uair sin
's thàinig i ann a shiud leis a teaghlach air fad
agus thòisich iad air
thog iad na taighean 
agus theann iad ri na croitean àiteach
[1] dè 'n seòrsa beò-shlàinte
a bh' ann 
nuair a tha cuimhne agaibhse an toiseach air ?
[2] uill bha e iongantach cho math
's a bha e thoireadh fhios agad leis na croitean ùra an dèidh dhan a’ choimisean a bhith ann 
Bha na croitean cus na bu chomasaiche
's bha sinne
bha dà: ceithir acraichean fichead againn de thalamh dubh machaire agus gearraidh agus beinn a bharrachd air a-sin
agus o 'n uair sin roinn iad am machaire
's roinn iad cuid dhen a’ bheinn
's tha mac mo bhràthar ann a shin an-diugh le còrr 's trì cheud acair aige fo a smachd fhèin 
ach an uair ud cha robh agad ach ceithir acraichean fichead
ach chumadh iad beò-shlàinte ri teaghlach ochdar no mar sin
mar a bha sinn 
[1] an robh obair eile aca a bharrachd air sin no
[2] cha robh
cha robh obair an Uibhist ann an uair ud 
an aon no dà chothrom
a bh' agad air obair
's e [?] fhios agad [?] a' rathaid mhòir
a thoireadh cha robh tearradh an rathad ann 
agus dh’ fhaodadh sibh a bhith a' bristeadh chlachan 
mar a bhios iad ann am Porterfields 's dòcha fhathast 
agus dh’ fhaodadh tu bhith ag obair le ag obair air stamh 
losgadh stamh airson ceilp
sin fhèin sin
na bha a dh’ obair a' dol an Uibhist dha na fir an uair sin
mura faigheadh iad 's dòcha obair aig fear dhe na tuathanaich airson dhà no trì lathaichean
ach mar bu trice 's e iomlaid 
a bhiodh a' dol a-sin co-dhiubh fhios agad
rachadh tu a dh’ obair aige no [?] 
chuireadh tu [?] air bàrr nan cruachan no rudeigin luideach dhen t- seòrsa sin 
[1] mar sin cha robh airgead air a thoirt seachad idir
[2] ò cha robh airgead a' dol idir 
cha robh
cha robh airgead a' tighinn a-staigh ach aon uair 'sa bhliadhna 
bha sin 'san Òg-Mhios
nuair a bhathar a' reic 
chan e na laoigh
a bh' annta an uair sin
bha iad bliadhna a dh’ aois dìreach na gamhna
bha thu a' reic nan gamhna 
sin an aon airgead 
a bha a' tighinn a-staigh dhan an dachaidh fad na bliadhna
agus mur a robh gu leòir ann 
cha robh agad ach ri dhol dhan bhanc agus cuideigin a dhol an urras ort agus rud 
ris an canadh iad bill
agus gheobhadh tu fichead not no rudeigin mar sin
's chumadh sin a' dol thu dhan an ath-bhliadhna 
Ach bochdainn uamhaidh
a bh' ann ann an iomadach dòigh 
[1] tha mi cinnteach
nach robh sibh mothachail dha aig an àm ge-tà
a robh ?
[2] bhà
bha mise mothachail [?] e a' dol aig an àm
nach robh [?] 
[1] gu robh a’ bhochdainn ann
[2] gu robh a’ bhochdainn ann 
Agus bha seo 'eil fhios agad 
bha sinn gu math dhe
bha a’ chroit againne mòr nu:
ma bha thu a' dol sìos a Ghreineatobht an ath-bhaile 
bha na croitean 
a bha sin 
's e dusan acair 
a bh' annta
chionn gun robh an coimisean a' smaoineachadh
ma bha thu a' toir [?] a-staigh
's gun eòlas aca air obair croitidh
cha robh àsan a' faighinn ach dusan acair
's cha robh rathad aca sin a bhith beò 
's dh’ fhàg sin Greineatobht a' dol bàn tràth
agus airson [?] ghoirid tha gnothaich a' tighinn air an adhart a-rithist 
ach bha iad sòlach
chionn gun robh fearann ann 
[1] mar sin aig an àm sin tha mi cinnteach bha am beatha air an roinn eadar an dachaidh 's a’ chroit 's am baile agus an sgoil
mar a bha iomadach baile eile
tha mi cinnteach
cò ris a bha sgoil coltach ? 
an do ghabh sibh ris a’ sgoil
an robh e a' còrdadh riut no ?
[2] bha e math gu leòir
cha robh thu ag ionnsach
cha robh thu ag ionnsachadh mòran
bha thu ag ionnsachadh an aibidil
's bha thu ag ionnsachadh cunntais
's ach feumaidh mi a ràdh
nuair a ràinig mi mu dhà bhliadhn' deug
am maighstir sgoil' a bh' agam 's e Dòmhnall MacPhàil duine còir à Siabost
agus ma bha e a' smaoineadh
gun robh dad a dh’ fheum annad
bha e 'ga do thoirt a-staigh
chan e 
gun robh sin a' còrdadh rium idir
bha e 'ga mo thoirt a-staigh leth-uair na bu tràithe 's trì cairteil na bu tràithe 's ag ionnsachadh mathematics dhomh fhios agad 's rudan dhen t- seòrsa sin
airson 's gum bithinn uabhasach cliobhar
nuair a ruighinn a Cheann a' Bhàigh a-null 
's bha sin a’ bhliadhna mu dheireadh
bha mi a' dol a-staigh a h-uile latha aig mu naoi a's a’ mhadainn 
cha robh mi math air èirigh a-riamh a Mhàrtainn
[1] och 's fheudar aig an àm
gun robh sùil aig cuideigin
gun dèanadh tu sgoilearachd
gun robh thu a' dol air adhart a's a’ sgoil
[2] ò bha seo air a chur romhainn fhios agad 
bha mo mhàthair uabhasach trom air sgoilearachd fhios agad 
's e ban-GhillÌosach
a bha 'na mo mhàthair
uill taobh a màthar
agus bha iad sin riamh a' cur luach mòr air foghlam
agus cha robh cha robh teagamh aig a h-uile duine againn
nach robh sinn a' feuchainn air foghlam 
nam b' urrainn dhuinn
[1] tha cuimhne agamsa o chionn deich bliadhna 's còrr
agus mi ann an Ìle an seann duine sin ag innse mu mhanadh
a chunnaic e sgoth iasgaich a' dol fodha eadar Ìle agus Èirinn
'sann 
a fhuair iad a-mach a-rithist
gur e manadh
a bh' ann 
agus gun deach an sgoth fodha faisg air Muil Chinn Tìre 
agus nuair a dh’ innis e dhomh an naidheachd
bha e a' ràdh
a-nise ars’ esan ma chì duine a leithid sin gu bràth
'sann an còmhnaidh eadar dhà sholas
agus 'sann an camhanaich an latha
a chunnaic e an rud a' tachairt
a bheil thu ' faicinn
so thòisich mi air smaoineachadh mu dheidhinn rudan
a bhios a' tachairt a - rèir dùthchas nan Gaidheal air crìch dòcha crìoch ann am fearann no crìoch ann a: ann an tìm tomhas ùine
agus mar a tha a’ bhliadhna ùr fhèin
'se crìoch
a th' ann cuideachd tha mi cinnteach 
[2] uill gu dearbh Iain tha thu a' bruidhinn air crìoch ann a shin
agus ann an dà latha a-nisd bidh fealla-dhà agus ho ro gheallaidh eile againn ann am bliadhna ùr eile
ach tha barrachd air cùl na bliadhn' ùr seach sin ge-tà
nach eil Uilleim ?
[3] uill 'se crìoch
a th' ann 
mar a thuirt Iain
agus bha crìochan eile 'gan coimhead cuideachd crìochan na bu shine na a’ bhliadhna ùr
tha mi ' smaoineadh
a’ bhliadhna ùr a th' againne
cha robh i againn
gus an tàinig an creideamh Crìosdail
'se bliadhn' ùr nan Ròmanach
a bh' ann 
tha mi ' smaoineadh
g' eil dà dhòigh air coimhead air
cuine a bha an dàra bliadhna a' crìochnachadh 's an ath bhliadhna a' tòiseachadh 
bha na Ròmanaich tha mi ' smaoineachadh a' coimhead air mar seo
gu robh an solas a' tòiseachadh ri buaidh a thoirt air an dorchadas
nuair a bha e a' tòiseachadh
b' e seo toiseach na bliadhna
ach na Ceiltich 's ann 
a bha iad 'ga mheas a - rèir tuathanachais
bha deireadh na bliadhna dhaibhsan
nuair a bha obair an fhoghair deiseil agus am bàrr air a thoirt a-staigh 
's mar sin 'se an t- Samhainn toiseach na bliadhna aca
's bha a’ bhliadhna an uairsin air a roinn 'na ceithir ràithean an t- Samhainn an toiseach an uairsin Latha Fhèill Brìde no Imbolc
a chanadh iad ris
man do bhaisteadh e mar gun canadh iad mar Latha Fhèill Brìde
tha feadhainn a' cumail a-mach
gun robh gnothach air choireigin aige ri [?] nan uan agus an uairsin Bealltainn agus an uairsin Lùnasdal
agus 'se crìochan gu math sònraichte
a bha 'sa h-uile gin dhe na ceathramhan sin
agus 's dòcha
gum bu choir dhomh dhai dhuinn tuilleadh bruidhinn a dhèanamh mun deidhinn fhathast
[2] a-nisd na Ceiltich thuirt sibh
a bheil ceangal uabhasach mòr againne leis na Ceiltich seach na Ròmanaich ?
[3] rinn e 
rinn an creideamh Crìosdail eadar-dhealachadh mòr
ach fiù chun an latha-an-diugh chanain-sa
gu bheil mar gum biodh an dà dhòigh air coimhead air a’ bhliadhna cha mhòr a' cathachadh an aghaidh a chèile
nach saoileadh tu
gu bheil Iain ?
[1] thà thà
tha iad a' dèanamh sin
agus tha iad a' dol an lùib a chèile agus mar gum biodh fèilltean no crìochan sònraichte dhen a’ bhliadhna againn
a bhoineas dhan an dà riaghladh
[3] tha tha dìreach thà
[2] thà
[1] nuair a bha thu a' ràdh
gur e Imbolc
a bh' aig na seann Ghàidheal air latha
ris an cainnte a-rithist Latha Fhèill Brìde
bha mi a' cuimhneachadh
gu robh pìos de chalendar air clàr umha
a fhuaireadh a's an Fhraing no rìoghachd
air an tugadh a Fhaing a-rithist
[3] 'se 
[1] a bh' aig na draoidhean
[3] thà
[1] chan eil ann ach pìos beag dhe gun teagamh
ach bha na lathaichean air an sònrachadh mar lathaichean
a bha fortanach 's lathaichean
nach robh fortanach
agus bhiodh e coltach gu leòr
a chionn an seanachas a th' againn ma Imbolc 's na agus Samhainn 's Bealltainn 's Cèitean
an seanachas a th' againn
buinidh e dhan an t- seanachas
a bh' aig na filidhean aig na seann bhàird
agus bidh iadsan a dh’ adhraich mar gum bitheadh air an t- seanachas 's air an eòlas
a bh' aig na draoidhean
'se fìor shean rud
a bh' ann
ach air feadh 
faodaidh tu a ràdh air feadh t- saoghail cuideachd 
chan ann a-mhàin aig na Ceiltich
[3] thà thà
[2] uill Iain agus Uilleam an coimhead sinn a-staigh an seo airson mionaid
sailleadh an t- seann bhliadhna ùr a's an t- seann chunntais cuin' a bha e a' tòiseachadh
agus facal mar a tha Samhainn
's na thuirt sibh
do mhòr-chuid dhe na daoine chan eil iad a' ciallachadh mòran
[3] chan eil an-diugh
ach chan eil ch
chan eil cho fada
o'n a bha mo sheanmhair an-dràsda ‘son
air Latha Bealltainn 's Samhainn 's mar sin air adhart 's ann 
a bha i ' cumail cuimhne air
cuine a bha a leithid seo a' tachairt leithid seo de lathaichean ro Bhealltainn no an dèidh Bhealltainn
sin
mar a bha na seann daoine a' cuimhneachadh air ruith na ruith na h- aimsir agus
[2] bha a’ bhliadhn' ùr fhèin a' tòiseachadh cuin' ?
[3] chanadh mo sheanmhair 
gu robh a’ bhliadhna ùr a' tòiseachadh air air a tha mi a' smaoineachadh air an treas latha deug dhen an January againne
agus 'se sin 
ach chan e feallsanach 
a th' annams' ann
ach dh’ fhaodamaid leudachadh air sin [?] 
carson a thachair seo
carson a bha feum air na trì lathaichean deug a bha seo a thoirt a-staigh mar gun canadh tu 
ciamar a chaidh iad air chall
[2] gu dearbh cà deach iad
's dè
[3] uill tha 
mar a thuirt mi
chan e feallsanach 
a th' annams' ann
ach tha e co-cheangailte ris a’ bhliadhna
a th' air a tomhas a - rèir a' chuairt
a tha a’ gheala a' toirt timcheall air an t- saoghal air an t- saoghal dà uair dheug agus a’ chuairt 
a tha an saoghal a' toirt timcheall na grèine
chan eil an dà bhliadhna sin a' tighinn a - rèir a chèile
agus ma thomhaiseas tu a’ bhliadhna a - rèir na gealaich
tha thu a' call lathaichean
'se sin is coireach
a h-uile ceithir bliadhna gu bheil latha a bharrachd againn 'ga chur dhan a’ bhliadhna 
agus a h-uile ceud bliadhna tha latha a bharrachd 'ga chur ann 
sin as coireach ris an eadar-dhealachadh eadar a’ bhliadhna ùr
mar a tha i againn an-diugh agus an t- seana -bhliadhn' ùr
a bha na seann daoine a' cumail
tha cuimhne a'm fhèin air seann daoine a bhith a' cumail na seana-bhliadhn' ùr ann an Uibhist
[1] uill seach gur ann ann an Solas
a tha sinn 
gur ann aig Solas
a tha an urram an-dràsda
tòisichidh mi le Raghnall , 
dè seòrsa sgioba
a th' agaibh air a’ bhliadhna seo a Raghnaill ?
[2] a’ sgioba a b' fhearr
a ghlaodh an sgìre ri chèile daoine mòra tapaidh làidir agus fiadhaich cuideachd
so tha fhios
nì sinn an gnothach air duine sam bidh
a thig air ar rathad
[1] nise bidh iad ag ràdh
cha bhi
seach gur e ceud bliadhna
a thathar a' sònrachadh
gu bheil beagan de cho-fhaireachdainn aig a h-uile duine eile ruibh
agus mar sin gur dòcha
gun leig iad dhuibh buannachadh
dè do bheachd ?
[2] ò cha leig iad leas
cha leig iad leas sin a dhèanamh
tha sinn gus a’ gnothach a dhèanamh orra co-dhiubh
[1] ò uill tha Aonghas ann a-seo fiamh a’ ghàire air fhèin
agus tha e a' riochdachadh Ceann a' Bhàigh
dè seòrsa sgioba
a th' agaibhse Aonghais
[3] ò sgioba math gillean làidir …
tha mi gu math cinnteach
gun dèan sinn an gnothach air a’ latha
[1] nise dè tha sinn a' feumachadh airson sgioba math tug-of-war
an e daoine mòra brùideil no dè ?
[3] uill nas mò
a tha iad 
nas brùideil 
a tha iad
tha mi ' creidsinn
sin as fhearr gun teagamh
ach feumaidh tu a h-uile seòrsa duine fhaighinn na daoine mòra aig an deireadh na daoine beaga aig an aghaidh
's tha e dìreach an loighne a ruith cothrom agus dìreach grèim math agus deagh daoine gu math làidir leis
[1] a Raghnaill a bheil thu ag aontachadh ?
[2] ò chanainn
rachainn leis a-sin
ach chan fheumadh uill mòr gun teagamh
ach feumaidh tu a bhith làidir agus luath
feumaidh tu a bhith luath air do chasan cuideachd
[3] tha 
[1] nise ann an gèamaichean eile ann an lùth-chleasan eile feumaidh duine ionnsachadh
ach 'se a-rithist an dealbh 
a th' agad de dhuine
a tha a' dol a-steach dhan tug-of-war
nach eil iad ag ionnsachadh
nach eil iad a' trèanadh air a shon idir
a bheil a Raghnaill ?
[2] ò tha trèanadh ann gun teagamh
nì duine trèanadh gun teagamh
tha sinn air a bhith o chionn beagan oidhcheannan shìos air a’ mhachaire uill shìos a’ mhachair pìos ann a shin
agus tha fhios a'm
gu bheil Aonghas air a bhith a' trèanadh cuideachd
cha do dh’ fheumadh iad barrachd a dhèanamh 
so tha an rud
tha trèanadh ann gun teagamh 
tha
[1] ach dè seòrsa trèanadh
a th' ann ?
[2] uill a' slaodadh 's a' timeadh 's tighinn : na ceumannan a dhèanamh ceart agus a’ ròp a chumail ceart agus sìneadh air ais agus
[1] cò as cudromaich ann an sgioba an tug-of-war ? Aonghais ?
[3] chanainn
an duine aig a’ chùl tha e cianail important dhan team
ma tha an duine aig a’ chùl math
's tha e ' cumail na loighne dìreach
's cuideachd tha a h-uile duine really
tha feum tha feum air a h-uile duine
ach saoilidh mi fhèin
tha duine
ma tha duine math aig a’ chùl 
tha sin a' dèanamh feum mòr
[1] Raghnaill ?
[2] rachainn leis a-sin
rachainn leis a-sin
an duine aig a’ chùl chì e
na tha ' tachairt reimhe
agus 'se esan
a tha ' cumail an ròp dìreach agus 
[1] so mar sin bha cuideigin ag ràdh riumsa
nach eil duine
tha a's a’ sgioba idir
a tha cudtromach ach an duine
a tha a' stiùireadh
[3] uill tha sin ann cuideachd
ma tha coach math agad
agus tha esan ' faicinn
dè tha ' dol mun cuairt air agus a' cumail an team còmhladh fhios a'd cumail an ròp 's 'nar slaodadh còmhla
'se mar gum biodh 
stiùireadh e
mar a tha neart 'ga chur ris an ròp tha mi cinnteach
[1] uill gu dearbha can an-dràsda
cò cò an sgioba cò an coach aig an aon taobh agaibhse
[2] Aileag MacAmhlaidh à Paibilsgearraidh Aileag Aonghais Aileig mar a chanas iad 
'se ar coach as sine
tha e air a bhith 'gar coachadh o chionn ò
tha mi a' creidsinn
gu bheil e suas ri fichead bliadhna a-nisd team Phaibeil
tha e eòlach gu leòr agus
[1] nuair a bha sinn a' bruidhinn air na diofar sgiobaidhean
a tha seo an-dràsda 
tha sibhse a' riochdachadh a dhà dhiubh
tha mi a' tuigse
gu bheil Uibhist-a-Tuath air a roinn 'na shia sgìrean airson na spòrsan
a tha seo
a bheil sin ceart ?
[2] tha sin ceart uh huh thà
[1] dè cho mòr
's a tha an fharpais agaibhse 
airson dìreach gun dèan thusa a’ chùis air Aonghas an-diugh
's Aonghais gun dèan thusa a’ chùis air Raghnall 's air an fheadhainn eile cuideachd ?
[2] ò tha e mòr dhan a h-uile duine
sin an rud
a tha a h-uile duine ag iarraidh fhaighinn
tha mi a' creidsinn
uill 's dòcha cupa mòr na sgìre
's dòcha
gur e am main rud as important
ach tha tha duine ag iarraidh [?] tug-of-war
tha e a' mìnigeadh tòrr dhan a h-uile duine
[1] uill tha mi uabhasach toilichte a chluinntinn
gu bheil na sgiobaidhean agaibh cho làidir
'son tha sinn cinnteach a-nise
gu bheil aon nì 
nach leig mise leas a dhèanamh ann an seo an-diugh 
chan eil feum aig duine agaibh air taic airson an tug-of-war 
ach tha an latha a-nise
tha an latha tòrr nas fhearr
na bha e fiù 's bho chionn dà uair a thìde
nach eil Aonghais ?
[3] thà gu dearbha gu math nas fhearr
tha e ' soilleireachd suas gu mòr
's tha an gaoth 's dòcha a' tuiteam beagan 
ach bha e gu math greannach a-raoir
[1] tha sinne an seo an-diugh gu dearbha air machair Sholais
agus Solas agus Greinatobht a' comharrachadh
gu bheil dìreach ceud bliadhna
bho chaidh iad a stèidheachadh mar bhailtean 
a bheil sin a' dèanamh diofar sam bith dhutsa
no a bheil thu ‘son màl a thoirt do mhuinntir Sholais 'san aon dòigh
[3] ò tha mise toilichte ‘son an latha aca gu dearbh fhèin
agus 'se rud mòr
a bh' ann dha na daoine aig an àm na croitean fhaighinn
's tha na daoine a' cumail nan croitean chun an latha an-diugh 's 'gan obrachadh
agus tha mi ' creidsinn
gun tèid sin air adhart airson ceud bliadhna eile a-bhos an taobh seo agus a's a h-uile sgìre eile ann an Uibhist
ged 's uaireannan
nuair a bhios daoine a' smaoineachadh
'g eil croitearachd a' bàsachadh
ach nuair a thig an latha
chan eil 
tha cuideigin òg no dhà eile
a thig a-staigh ann 
's a chumas a' dol a’ ghnothach
[1] mar sin dhe a Raghnaill tha sinne agus an fheadhainn eile uabhasach toilichte
gu bheil sibh a' comharrachadh an latha
tha seo
gu bheil sibh a' comharrachadh a’ cheala-deug
a tha seo
ach tha e ag ràdh
aig deireadh an latha chan eil chance agaibh leis an tug-of-war
[2] chì sinn 
chì sinn fhathast
chì sinn
[1] uill gu dearbha 'se sin
a dh’ fheumas sinn a dh’ ràdh
chì sinn gu dearbha
ciamar a thèid cùisean aig deireadh an latha
agus tha mi an dòchas
ro dheireadh a’ phrògram gun cluinn sinn
cò bhuannaich an tug-of-war
[2] bidh e math sin a fhaicinn
[1] a Sheonaidh cuine cho fada 
agus as aithne dhut a bha na gèamaichean fo dheireadh ann an Solas ?
[2] uill chanainn
gu bheil suas ri dà fhichead bliadhna
ò bha iad o bha iad ann reimhe
chanainn
gur ann air a’ bhliadhna ochd ceud deug dà fhichead 's ochd deug
tha cuimhne a'm glè mhath 
oir bha mi aig ceann ròp a' tomhas cho fad
's a bha na gèamannan
a bha na daoine a' dèanamh
[1] uill tha na gèamaichean air a bhith ' dol gu: [?] airson iomadach bliadhna
an turas fo dheireadh aige 's ann ann an Hosta
a bha iad
an ann ann an sin
a bha iad a’ chuid as mù dhen an tìde ?
[2] ò 's ann 
's ann air machair Hosta
a chleachd iad a bhith gu math tric
uill is cuimhneach leamsa o dheireadh a’ Chogaidh 's dòcha
gu robh iad uair no dhà aig Solas
ach chan eil cuimhne a'm idir
cuine chaidh an stèidhicheadh an toiseach
aon rud aig tha fhios agam air le cinnt
gun deach Comann an Àiteachais Uibhist-a-Tuath sin agad The North Uist Agricultural Society a stèidheachadh ann an ochd ceud deug ceithir fichead 's a deich
sin agad ann an eighteen ninety
agus tha mi glè chinnteach
ma shuidheachadh Comann Àiteachais
gum biodh na gèamaichean air an suidheachadh beagan an deidh sineach glè fhaisg air an àm sin
[1] tha duilleag inntinneach air do bheulaibh ann an sin
nach eil ?
[2] thà dìreach air mo bheulaibh ann a sheo
's 'se m' athair
a bha 'na rùnaire agus 'na ionmhasair air gèamaichean Uibhist aig a’ bhliadhna
a bha sin nineteen twenty five
agus tha dìreach am balance sheet air mo bheulaibh ann a sheo
a bh' againn air a’ bhliadhna 
a bha sin
a bh' acasan air a’ bhliadhna 
a bha sin 
tha 'se dà fhichead nòt 's trì deug fifty three pounds
sin agad
a bh' aca a's a' bank aig an àm
ach an-diugh tha mi a' coimhead air a' financial statement aig
a bh' againn o chionn bliadhna
agus tha sinn a' cosg ceithir mìle 
nach e atharrachadh mòr eadar sin agus
[1] am faic mi e ? 
dè tha seo ag ràdh an-dràsda mar eisimpleir
[2] mar eisimpleir cha robh iad a' toirt a-staigh de dh’ ionmhas ach beagan
a bha iad a' faighinn o dhaoine àraid
mar a bha [?] aig na Cameron Highlanders tidsear Cheann a' Bhàigh fear Mr. Rose
sin agad am maighstir-sgoile 
a bhiodh ann an Ceann a' Bhàigh Lovat Scouts troimh Sergeant MacDugall Captain MacDonald Balranald
sin agad an duine a bh an t- àrd-ionmhair ann an Uibhist aig an àm
[1] bha iad sin a' toir an airgead dhaibh
'se an t- Sergeant aig
na Camshronaich thug iad dhaibh còig notaichean
luchd-teagaisg Cheann a' Bhàigh thug e dhaibh thug iad dhaibh dà not agus na Lovat Scouts not agus an Captain Dòmhnallach dà not agus mar sin air adhart
agus nach eil sin annasach Mister J. A. MacKintosh traveller ten and six
[2] feumaidh 
gur e sin am fear
a bhiodh a' reic stuth air feadh nam bùithtean
agus bhiodh e tha mi ' creidsinn a' tadhal air mòran dhe na bùithtean 
a bh' ann 
agus ghabhadh e ùidh a's na a's na gèamannan 
agus chuireadh e 's dòcha beagan ris
[1] nach seall thu air an fheadhainn seo
thug iad còig nòtaichean dhaibh
[2] ò bha iad sin riamh [?] aca sin fhathast a' tighinn a-staigh againn o 'n Royal Celtic Society agus airson na pìobaireachd
[1] ann an Dùn Èideann
[2] 'sann airson an
's thug iad seachad còig nòtaichean air a’ bhliadhna
a bha sin
[1] agus seall air seo
[2] profit o'n tea stall on sports day three pound four and thruppence 
nach iad
a rinn math
[1] sin agad e
agus an uairsin na duaisean
a bha iad a' toir seachad ann an seo
[2] na duaisean a bha iad a' cur a-mach 'se seachd not air fhichead
agus phàigh iad Maighstir MacAmhlaidh
a bha ann an Taigh-òsda Fadhail an Iar Westford Inn ceithir nòtaichean 's aona tastan deug
[1] carson a bhiodh sin
deoch
an ann ?
[2] tha mi a' creidsinn
gur ann 
gur ann airson uill
's dòcha
gu robh e a' toir dhaibh mar a tha sinne a' faighinn ceapairean
[1] seadh seadh
[2] mar a tha sinne a' faighinn o'n a' Westford o chionn bhliadhnaichean an aon rud
agus bhiomaid a' pàigheadh air a shon agus crogan no dhà lionn còmhla ris
[1] a' dol air ais dhan a
na bha sibh a' toir seachad ann an duaisean a's an latha
a bha sin
bha sibh a' cleachdadh mar airgead seachd air fhichead not ann an duaisean 
nach robh ?
[2] bha bha
[1] an tac an taca ris
na bha si na bhathar a' toir a-steach
[2] bha gu dearbh
tha mi ' faicinn sin
[1] ‘son nam bithinn-sa ' dol a dh’ ràdh ruibh an-diugh ann an seo an-dràsda
a - rèir na tha sibh a' toir a-steach ceithir mìle nòta bidh si 
nach bu choir dhaibh ri toir seachad faisg air dà mhìle gu leth ann an duaisean ?
[2] ò 'se
innse dhut an rud
a chuir suas am balance againn a's a’ bhliadhna
bha bha
na comhairlichean fhuair iad mìle not
[1] ò seadh
[2] fhuair sinn mìle not o na comhairlichean
chuir sin suas
[1] nise nis a Sheonaidh chan eil ach na leth-sgeulan
tha eagal orm
gum bi luchd na duaisean 's luchd ann an tug-of-war
bidh iad ag iarraidh duaisean gu math mòr air a’ bhliadhna 
a tha seo
[2] ò bidh
uill 's airidh iad air
'se latha sònraichte
a tha seo le cinnt
[1] uill gu dearbha 'se an latha
a tha seo
tha mi cinnteach
gu leòr dhen an fheadhainn òg ann an seo 
's dòcha
nach eil mothachadh aca cho cudtromach
agus a tha an latha
a tha seo
cho cudtromach
's a bha do mhuinntir Uibhist-a-Tuath
ach an deidh sin tha mi cinnteach
gun deach sibh fhèin ur togail leis an eachdraidh
a bha seo
an deach ?
[2] ò chaidh gu dearbha
bha mise air a’ chomataidh
a bha seo tha mi a' creidsinn 
gur e còrr is dà fhichead bliadhna
agus chan eil mòran a' tuigsinn an obair
a th' ann 
feumaidh tu a thuigsinn
gu bheil sinn a' coinneachadh tha mi a' creidsinn sia no seachd thùrsan 'sa bhliadhna
agus mur am biodh cùisean air dòigh 
gheibh thu do chàineadh
[1] uill gu dearbha bha mise a' bruidhinn ris an rùnair
a tha ann air a’ bhliadhna
tha seo an [?] 
'se esan Dòmhnall Caimbeul
is bha e ag ràdh
tha m' obair-sa seachad
‘son 's ann ro na gèamaichean
a tha obair an rùnaire seachad
[2] uill tha sin ceart
tha esan a' cur air dòigh 's 'ga chur ann an dhan dàrna taobh an duais
a tha a h-uile duine ' faighinn
's chan eil aig … aca ach a lìbhrigeadh seachad aig deireadh an latha
tha Dòmhnall air an obair a dhèanamh a h-uile sian a chur air dòigh 
[1] a Dhòmhnaill ma thèid mi ugaibh fhèin an toiseach ma-thà
a bheil sibhse draghail
man a bheil a' tachairt ?
[2] thà draghail dha-rìribh
tha seo a' bualadh air daoine neo-chiontach saoilidh mise 
nach eil càil a chom-pàirt ac' a's an obair uabhasach
a th' ann 
a tha na terrorists a' dèanamh
agus tha sin an aghaidh mo mhoraltachd-sa losgadh air feadhainn
a tha taobh a-muigh [?] seo
agus chan eil mi a' faicinn dòigh sam bith airson comhlìon seo
na tha aig Reagan anns an amharc
's ann 
a nì seo saoilidh mise na h- Arabaich aonachadh ann an aghaidh na h- Ameireaganaich agus an Roinn Eòrpa
agus tha mi amharasach
gun tèid teine a lasadh leis an iongantas
a tha ann an seo
thèid e gu tur a-mach à rian ann am beagan tìde
agus chan eil mise a' sm a' faicinn dòigh sam bith
a's an gabh seo a dhaingneachadh no a dhìon idir
[1] a Mhurchaidh mar fhear-labhairt Gàidhlig aig a’ phàrtaidh Tòraidheach a bheil thu fhèin a' gabhail dragh
gu bheil dearbhadh ann a-nis
gun do ghabh itealan Ameireaganach
a tha suidhichte ann am Breatainn pàirt a's an ionnsaidh
tha seo air Libya a dh’ aindeoin
's gun cualas aig deireadh na seachdainn
gun robh am prìomhaire air cead a dhiùltadh dha na h- Ameireaganaich sin a dhèanamh ?
[3] uill chan eil fhios againn chun a' mhionaid seo fhèin
dè tha air cùl seo
's e a thaobh
dè thuirt na h- Ameirigeaich ris a’ phrìomhaire againn
ach gheibh sinn sin a-mach
fhad 's a tha na lathaichean a' dol seachad
tha mi fhìn an aghaidh rud sam bith mar seo a' tachairt
a tha e a' tachairt
ach tha dhà na trì ceistean air cùl sin
carson a rinn Reagan
mar a rinn e an-dràsda fhèin
nise bha Dòmhnall ag ràdh
gun cuireadh sin na h- Arabanaich an aghaidh na h- Ameireaganaich
ach bha fios aig Dòmhnall 's fios aig a h-uile duine
g' eil na h- Arabanaich mar-thà an aghaidh na h- Ameireagaich 
agus ma dh’ fhoighneachadh duine a’ cheist
dè bha Reagan comasach a dhèanamh
tha Reagan comasach agus ioma rìoghachd eile comasach cuideachd air sgrios a chur air Libya air fad
nach biodh duine beò air fhàgail an Libya
cha deach e cho fada ris sin
agus tha sinn dòchasach fhèin
nach tig
ach mar a tha cùisean eadar-nàiseanta an dràsda
tha na h- Arabanaich an aghaidh na h- Ameireaganaich agus na h- Ameireaganaich airson dhol a-steach
mar a thug Reagan roghainn
cha b' ann an t- seachdainn seo chaidh ach o chionn bliadhna
thuirt e ri terrorists an t- saoghail
gu faod sibh ruith
ach chan fhaigh sibh air falach
agus 'se seo tha mi a' smaoineadh toiseach tòiseachaidh sgath na h- Ameireaganaich airson cur às dha na terrorists
[1] tha fios
nach e seo mar gun canadh tu an aon dòigh 
air an gabh dèiligeadh ris an t- suidheachadh
mar a bha cuideigin tha mi a' smaoineachadh a's an riaghaltas againn fhìn a' ràdh 
gu bheil i ceart uidhir a chead neo a chomhair aig Breatainn 's dòcha am Bomb a thilgeil air New York
ri linn 's gu bheil ceannaircich bhon IRA a' fuireach an sin
[3] uill tha fios againn
nach tig cùisean chun ìre sin a chaoidh
gum bi sinn a' tilgeil bombs air na h- Ameireaganaich
tha mi an dòchas
nach tig co-dhiubh
[1] ach nach e an aon fheallsanachd
a th' ann 
's a th' aig Reagan ?
[3] chan e 
'se an dol-air-adhart a's an Libya agus 
na tha ' tachairt ann an Libya
bho chaidh Kadafi bho chaidh e aig ceann cùisean
agus 'se sin
g' eil [?] 
's gur e [?]
a th' ann terrorism an t- saoghail
's ann an Libya
a tha e
's fios aig a h-uile duine air sin
agus tha Reagan a-nis a' feuchainn ri cron a dhèanamh air na daoine sin
a tha ' cuideachadh agus ag ullachadh agus a' teagaisg na terrorists
tha sin
[2] uill saoilidh mise
gu bheil g' eil e duilich buail dhan fheadhainn
a tha ' dèanamh an fhoghlaim sin idir ann an dòigh mionaideach
's ann 
a thathas a' stàrnaigeadh air air bailtean
a's a bheil tòrr de dhaoine neo-chiontach a' gabhail tàbh
agus 'se
a tha mise ag ràdh
gun dèan seo na h- Arabaich aonachadh ann an aghaidh Amearagaidh
tha tòrr dhe na h- Arabaich
a tha fhathast air taobh Amearagaidh
agus thairis air a-sin saoilidh mise
gur ann am freasdal a’ chruidhear gu ruige seo ri cumail na h- Arabaich gun a bhith aonaichte am measg a chèile agus an latha
a thèid an aonachadh an aghaidh a chèile
gu bheil cumhachd eagalach aca airson milleadh a dhèanamh air feadh an t- saoghail
agus saoilidh mi
gu bheil cunnart an seo an-diugh
gu bheil gnìomhachas Amearagaidh a' dol a thoirt na h- Arabaich ri chèile ann an dòigh
nach fhacas riamh gu ruige seo 
agus [?] an uairsin fear
a bha ag ràdh
gu robh e cheart cho cothromach a bhith a' losgadh air New York na eadhon air Dublin air son sin
chan eil mise ' faicinn dòigh
'sam faod sinn a bhith ' leagail le armachd cumhachdach mar seo air terrorists
tha iad fhèin ag obair ann an dòigh cho sùpail agus a-mach à sealladh am measg sluagh a's a' [?] 
agus mar a thachair a's an Fhraing a's a’ chogadh mu dheireadh
dh’ fhàillich air na Gearmailtich fhèin an resistance a chlaoidheadh
agus feumaidh sinn saoilidh mise dòighean tòrr nas feallsdanaich agus nas fhoghlamaichte obrachadh a-mach na seo na bhith a' losgadh air bailtean agus air coimhearsnachdan a's an fharsaingeachd airson an claoidheadh
[1] ach a bheil dòigh eile ann a Dhòmhnaill
mar a bha Murchadh a' ràdh an ceartuair
tha ceannairceas a' sìor dhol am meud ?
[2] uill 'se dìomhaireachd
tha sin
chan eil mise cinnteach
gu bheil dòigh eile ann air an seòrsa obair
a th' ann an seo a chlaoidheadh ach air a bhith ag obair saoilidh mise aig bun na cùise a bhith ' ceartachadh ana-ceartas
far a bheil ana-ceartas
agus saoilidh mi
gu bheil ana-ceartas aig na h- Arabaich [?] o chionn greis mhòr air ais
agus saoilidh mise 
gu bheil e fìrinneach cuideachd
gu bheil an seòrsa creideamh
aig a bheil Reagan
thathas ag ràdh
gur e born-again-Christian
a tha ann 
gu bheil e air cùlaibh sin a bhith a' dìonaich Iùdhaich aig cosgais sam bith agus a bhith a' coimhead air na h- Arabaich
mar gum b' e iadsan ciontach
as bith dè nì iad
nise saoilidh mise
gu bheil aobharan aig na h- Arabaich a bhith ag iarraidh àite tàibh dhaibh fhèin agus ag iarradh sàbhailteachd gu h- àraid na Palistinianaich
agus saoilidh mi
gur e sin bun na cùise agus air cùlaibh sin
saoilidh mi cuideachd 
nach eil
gun deach sinn gun a’ cheum seo tòrr nas luaithe
na bha glice
gum faodadh sinn sanctions eile a chleachdadh goirid air a bhith losgadh orra san dòigh eagalach
a th' ann an seo .
[1] Mo cheist an dràsda
ma tha poit ann le leth-cheud mìlean not
an e seo an dòigh as fhearr a chaitheamh
chan ann air na h- eòlaichean mòra
a tha mi a' cur na cèist ach daoine
air am faod a leithid buaidh a thoirt air am beatha fhèin daoine a leithid Seonag NicCuithis
's tha ise a' fuireach ann am Bearnaraigh na Hearadh
a fhuair cabhsair bho chionn ghoirid
a bheil ciall sam bith a's a’ leithid seo a bheachd a Sheonag ?
[2] uill tha an sgeul cho ùr a Choinnich
agus chan urrainn dhomh sin a fhreagairt
tha e uabhasach luath
ach tha mi ' smaoineachadh
gun fheum sinn a bhith ' coimhead air adhart
agus ma tha e
ge brith dè tha gu bhith ' co-bhuannachd nan eileanan air fad
gun e sin an rud
a dh’ fheumas sinn coimhead air
agus tha sinn a' coimhead air rud ann a sheo
a bhiodh maireannach
ach air an làimh eile chan eil fhios agamsa 
an e sin an dòigh a b' fhearr air a [?] a chur air chois
[1] leth-cheud mìlean not an t- uabhas airgead 
tha siud ann an àite
mar a tha na h- eileanan an iar
's bidh daoine ag ràdh
tha fhios againn
's ioma rud
a dhèanadh sinn leis
[2] uill tha sin ceart
ach nach ioma sgillinn
a tha na riaghaltasan againn air na bliadhnaichean a' cosg air rudan
's dòcha chanadh daoine
ma chuireadh tu comhla e
uill tha iad
an t- airgead tha iad 'ga chaitheamh gun fheum
agus bu mhath leam fhaighneachd
dè bhiodh air a chùl 's dòcha
dè rud 
a tha 'san amharc
a tha
bheil iad ' dol a thoirt obraichean a-steach
dè 'bhuannachd 
a bhiodh ann do shluagh nan eileanan air fad ?
[1] uill dhaibh fhèin ann am Bearnaraigh am biodh buannachd ann ? 
can an dràsda fhuair sibh cabhsair gu Uibhist-a-Tuath
's sibh a’ chiad eilean 
far a bheil daoine a' fuireach
dham biodh an cabhsair ùr tha seo a' dol 
an dèanadh e diofar dhuibhse
gum b' urrainn dhuibh a bhith ' tighinn a Leòdhas
na am bu choir 's dòcha daoine a bhith ' smaoineachadh
dè 
an e an ceangal ri tìr-mòr as cudromaich ?
[2] uill bhiodh e math a dhol a Leòdhas
agus nan innseadh duine dhomh
gu dè bha gu bhith ann airson dhol an astar a tha sin a bharrachd air obraichean 's gnothaichean mar sin
tha
gu fireannach 'se buannachd mhòr
a tha ann dhuinne cabhsair a bhith againn a dh’ Uibhist
mar a tha mi a' ràdh
ma tha e gu bhith ' co-buannachd chun an t- sluaigh tha sin
glè mhath
ach mur h- eil e aca a bhith ann a shiud airson dhà no thrì dhaoine
chan eil fhios agamsa
dè bhuannachd
a bhiodh ann
ach tha sinn an teis meadhon a’ ghnothaich
agus 's dòcha
gum bu mhath leam èisdeachd ri beachdan dhaoine
a tha air gach taobh dhe
[1] uill gu dearbha agus tha mi an dòchas
gum faigh mi feadhainn dhe na beachdan sin
Cairistìona Nic an t-Saoir còmhla rium ann an Uibhist-a-Deas
a Chairistìona dè do bheachd
a bheil thusa a' smaoineadh 
gum b' fhiach an t- airgead an leithid a dh’ airgead leth-cheud millean not a chosg air a' pròiseact a bha seo ?
[3] 's fhada
bha coir aca air a chosg ann a shin 
[1] seadh ?
[3] tha iad gu math riatanach air cabhsair
chan eil agad ach coimhead air Sealltainn air an Nirribhidh PEI thall ann an Canada tòrr dhe na h- àiteachan mar sin iomallach
agus chaidh cabhsair a thogail
agus rinn e feum mòr dhaibh 
agus tha mi ' smaoineadh 
gur e deagh rud
a bhiodh ann do dh’ Uibhist agus do Bharraigh 's do dh’ Èirisgeigh
agus gum biodh e na b' fhasa do dhaoine faighinn suas a Leòdhas
agus a bharrachd cuideachd dhèanadh e feum dha na Leòdhasaich tighinn a-nuas ann a sheo cuideachd
[1] nise tha sin fearasd gu leòr a dh’ ràdh
ach mar a bha Seonag ag ràdh
nise bha i a' togail na ceist
carson a bhiodh sibh ag iarraidh fhaighinn a-nuas an seo
leth-cheud mìlean not mas e 
agus gu bheil e ann 
ma tha e ann 
airgead mòr
a th' ann 
nach e ?
[3] uill 'se airgead mòr
a tha ann ceart gu leòr
ach feumaidh tu airgead a chosg airson rudeigin ceart a thoir do dh’ àite
can ma thig an ola
is ma gheibh iad ola a lorg a-muigh air taobh a-tuath shuas cùl Hiort ann a shin
tha am port-adhair ann am Beinn na Faoghla gu math nas faisge air
na tha am port-adhair ann an Steòrnabhagh
agus nam biodh cabhsair ann 
bhiodh e gu math na b' fhasa do dhaoine faighinn suas is sìos
bhiodh e na bu shaoire dhuinn cuideachd na comhairlichean againn a bhith ' dol suas is sìos an rathad mòr na bhith ' falbh air itealan no ' falbh air aiseag an dràsda
mar a tha iad
[1] nise tha mi cinnteach
nuair a thoisich daoine a' bruidhinn air a seo 's ag ràdh seo
uill tha fhios agad
dè bha iad ag ràdh cabhsair Bhearnaraigh fhèin cabhsair Èirisgeigh fhèin
cha thachair e a chaoidh drochaid a Sgalpaigh
cha thachair e a chaoidh
agus tha fhios agad
gur e seo an seòrsa rud
a bhios daoine an seo mu dheidhinn seo an dràsda cabhsair eadar na Hearadh agus Uibhist-a-Tuath
bidh duilgheadasan teicnigeach agus eile ann 
a bheil thusa a' smaoineachadh
gu bheil e cho am:
gu bheil e amaideach dhuinn a bhith fiù 's a' bruidhinn air ?
[3] ò Dhia thà
carson nach bi ? 
Bha iad ag ràdh sin mar a bha mi ag ràdh shuas ann am PEI 's taobh eile
[1] taobh eile Eilean a’ Phrionnsa Èideart ann an Canada ?
[3] seadh
agus tha e gu math nas fhaide an dràsda eadar sin
agus na tha e ' dol suas dha na Hearadh eadhon a' dol a Bhearnaraigh
so
agus mar a tha an Nirribhidh cuideachd
agus tha feum air ann an Nirribhidh
agus tha na comhairlichean agus daoine ann an Uibhist a' falbh a cosg airgead a cur daoine a-null dhan Nirribhidh a coimhead
diamar a tha an Nirribhidh a' dèanamh cho math
agus sin pàirt dhen reusan
a tha iad a' dèanamh cho math fhios a'd 
gu bheil iad uileag ceangailte còmhla ri chèile
[1] còmhla rium tha Iain Caimbeul
Iain uill dè na do bheachd-sa
an obair a tha ro phàp' ùr dè dh’ fheumas iad a bhith ' smaoineachadh air ?
[2] uill a's a’ chiad dol-a-mach a Choinnich tha mi ga fhaighinn car mì-nàdarrach a' bruidhinn air cuideigin a chur an àite duine
a tha beò mar cheanna
ach tha mi a' creidsinn
ma thig an t- àm [?] an t- easbuig Gearmailteach
ma chì e fhèin iomachaidh
's gum bi e a' faireachdainn a chur dha a dhreuchd a ghiùlain
gun leig Iain Pòl dhe a dhreuchd
dè mun robh dhuine a' tighinn 'na àite
uill 's ioma rud sin air feadh a h-uile rud
tha e 'na cheannard air billean duine co-dhiubh
sin mìlean mìlean de shluagh
chan eil mi a' smaoineadh
gu bheil a thaobh malairt no gnìomhachas buidhean eile cho mòr ris air an t- saoghal ach 
[1] feumaidh e a bhith diof 
feumaidh an duine ùr a bhith diofraichte bhon a’ phàpa
a th' againn an-dràsda
agus thathar a' cumail a-mach
gu bheil a' phàpa
a th' againn an-dràsda
gu bheil e gu math teann gu math cruaidh mar a chanas iad ro right-wing
's brì bheil sin ceart no nach eil
am feum e a bhith diofraichte
a bheil cùisean air atharrachadh gu mòr a's an ùine
bho thàinig am pàpa Iain Pòl
gus an tèid an dàrna fear a-steach
air dhòigh agus gum feumar sùil a thoirt air seòrsa eile de dhaoine ?
[2] uill tha e air a bhith ann bliadhna air fhichead a-nist co-dhiubh
agus tha fios
gu bheil atharrachadh air tighinn air an t- saoghal
uill thà a thaobh fiosrachadh
a tha daoine a' faighinn fhèin a
tha sin ann a thaobh
na tha sinn a' faighinn on a' media
uill na as urrainn dhuinn a chreidsinn dhe agus eadar telebhisean 's a h-uile rud
a th' ann 
ach aon rud a tha air tighinn sònraichte a's na bliadhnaichean
a th' againn an ceartuair
gu bheil daoine airson barrachd fiosrachaidh a bhith aca mu
dè a tha an riaghaltas dèanamh
tha sinn a' faicinn seo ann am pàrlamaid Lunnainn
's tha sinn 'ga iarraidh ‘son na Pàrlamaid Nàiseanta againn fhìn
agus tha mi a' smaoineadh 
gur e aon rud
a bh' ann 
gum feumadh barrachd fiosraichidh a bhith aig daoine air
dè tha ' dol air aghaidh aig an fheadhainn
a tha a' riaghladh na h- eaglais
[1] uill gu dearbha
oir 'se an rud
a tha a' tachairt ann an a's na dùthchannan
far a bheil an t- uabhas fiosrachaidh 'ga thoirt seachad can dùthchannan an iar
tha na h- àireamhan air a dhol sìos gu mòr
a tha a' leantainn na h- eaglais
ged a tha iad a' fàs gu mòr ann an àiteachan mar Africa 's àiteachan mar sin
nach eil ?
[2] thà thà
'se an co-sheirm bu mhotha
a chunna mi riamh ann an eaglais o chionn bhliadhnaichean
's ann ann an Durban
far a robh daoine òg' is sean 's dhen a h-uile dath ann 
ach tha mi ' smaoineadh
gu bheil daoine ag iarraidh barrachd fiosrachaidh air
mar a tha a’ riaghladh fhèin air aghaidh
agus rud eile bu mhath leamsa fhaicinn
gum biodh iad na bu sgiobalta uaireannan tighinn gu co-dhùnaidhean can mu dhreuchdan tha sin
a th' aca ri lìonadh
[1] chan eil thu a' bruidhinn air an Earra-Ghàidheal 's na h- Eileanan an Iar an seo
a bheil ?
[2] och uill faodaidh tusa air 
mar a bhios tu ' cluinntinn a's a' mhedia co-dhiubh
tograidh iad e
mar a thogras iad fhèin
agus rud eile cuideachd tha mi a' smaoineadh gu h- àraid air an t- seachdainn seo fhèin 
nuair a tha na h- eaglaisean Crìosdail ag ùrnaigh airson aonadh a bhith eatorra
gum biodh e iomchaidh 
gum biodh a's a' Sealltainn a's a' Ròimh agus na h- eaglaisean eile cuideachd air
feuch ciamar a ghabhadh na sgaraidhean 
a tha eadar na h- eaglaisean Crìosdail a leigheas
an dèidh a h-uile rud 'se daoine
a rinn na sgaraidhean a bha siud
cha b' e Crìosd
a rinn idir iad 
agus tha mi a' smaoineachadh
gu bheil e mar fhiachaibh mar sin air daoine feuchainn ri feobhas a dhèanamh a's an t- suidheachadh
a th' ann
[1] uill chuala sinn an siud cuideachd
mar a tha na poileataigs
a tha ag obair
agus tha mise air dà aithisg a leughadh a's an t- seachdainn 
a chaidh seachad a' bruidhinn air poileataigs 's a h-uile càil
a th' ann 
agus chuala sinn Maighstir Calum ag ràdh ann an siud 
mar a thathas a' coimhead gur dòcha
g' eil cothrom nas fhearr aig cuideigin
a tha eòlach air a' Vatican eòlach air poileataigs na Ròimh a bhith a-staigh air a’ chùis 
a bheil thu a' smaoineadh ge-tà
leis na tha de Chaitligich an-diugh air feadh an t- saoghail
gu bheilear a' coimhead airson pàpa
a tha a' tighinn à àite eile can Aimearagaidh a Deas can Africa e fhèin
[2] uill chan fhaicinn
gum biodh dad ceàrr air a-sin na bu mhotha
ach mar a tha a’ chùis mar obair na poileataigs
chan e fear poileataigs a' creideamh
a th' annam-s' idir a dh’ innse na fìrinn
ach gu math tric 'se cuideigin
a tha timcheall a' Vatican fhèin
'se 
tha a' faighinn na dreuchd
ged a thàinig Iain Pòl fhèin a-staigh à dùthaich eile
gu math tric 'se Eadailtich
a bhiodh ann 
ach tha gu leòr a' smaoineadh dhen bheachd
nach dèanadh
gum biodh e feumail 's dòcha cuideigin a' tighinn o àiteigin eile no àite mar a thuirt thu à Africa 's à Aimeireaga a Deas
agus tha mi a' creidsinn
bhiodh Aimeireaga a Tuath dhaibh fhèin
mar a tha iad
's toil leotha a bhith an grèim a's a h-uile rud
chòrdadh e gu math riuthasan
[1] uill chòrdadh gu dearbha
ach tha iadsan a' tighinn
thàinig iad sin às a h-uile àite co-dhiubh iad fhèin ro 'n seo
As dèidh dhan leabhar aig Ruairidh Wright ( Feet of Clay , HarperCollins ) nochdadh tha dùil
gun gluais an Eaglais Chaitligeach a dh'  aithghearr gus easbaig ùr ainmeachadh 'na àite . 
Mar a thuirt mi ann an àit' eile sa phàipeir sa an-dé ,
thathar a' tuigse
gu bheil Tosgaire a' Phàpa ann am Breatann , an t- Ard-Easbaig Pablo Puente , air trì ainmean a chur air adhart dhan Ròimh , 
agus a - réir eòlaichean air taobh a-staigh na h- Eaglaise , gu bheil co-dhiù aon dhiubh ás an sgìr-easbaig fhéin . 
Chan eil fhios aig an ìre sa
co-dhiùbh a tha Gàidhlig aig an duine sin , 
ach as déidh do chuid de shagairt na sgìre an taic a chur ri easbaig
aig a bheil a' chànan ,
tha creidich bho air feadh na coimhearsnachd a-nis ag ràdh
gum b' fhearr leotha easbaig
aig am biodh eòlas agus tuigse air a' Ghàidhlig . 
Mar as dual ann an suidheachadh mar seo ,
tha an Eaglais air a bhith gu math dìomhair mu na h- ainmean
a tha an Tosgaire air a thaghadh . 
Ach ma ghabhas sinn ris a' bheachd
gu bheil Gàidhlig aig an aon t- sagart ás an sgìr-easbaig fhéin , 
faodaidh sinn fàidheadaireachd a dhèanamh air grunnd ainmean .
Sa chiad àite bhiodh e annasach
mura deach sùil a thoirt air Maighstir Dòmhnall Mac Aoidh , Uibhisteach
a tha 'na shagart ann am Bàgh a' Chaisteil air eilean Bharraigh . 
As déidh bliadhnaichean a chur seachad a' teagasg ann an colaiste Albannach na h- Eaglaise ann an Valladolid san Spàinn , tha mòran dhen a' bheachd
gu bheil e làidir an dà chuid a thaobh teagasg na h- Eaglais agus cuideachd mu fheumalachdan paraistean dùthchail . 
An aghaidh sin , tha e rudeigin òg aig beagan agus dà fhichead bliadhna , 
ach chan eil teagamh sam bith air muinntir Bharraigh , leithid Màiri Bell Nic a' Bhreatannaich , 
nach dèanadh e easbaig math . 
" Bhiodh sinn marbh ga ionndrainn
nam falbhadh e , 
ach 'na dhéidh sin dhèanadh e easbaig air leth . "
Tha Maighstir Domhnall uabhasach domhainn sa chreideamh ,
duine beannaichte 
a tha eirmseach agus faisg air na daoine aig an aon àm .
Chan  eil sgainneal sam bith a' crochadh ris , 
agus ma tha an Eaglais ag iarraidh cuideigin
a bheir an creideamh agus an sgìre air adhart dhan ath mhìle bliadhna , 
cha b' urrainn dhaibh duine na b' Uc fhearr fhaighinn . " 
Teisteanas air leth ,
a tha air a neartachadh , a - réir na Bean-Phòsta Nic a' Bhreatannaich , 
bhon a tha a' Ghàidhlig aige . 
" Tha barrachd phàrantan òga a-nise a' cur an cuid chloinne gu cròileagain agus sgoiltean troimh mheadhain na Gàidhlig ,
agus coltach ris na seann daoine tha iad ag iarraidh inbhe na cànain a ghléidheadh agus a neartachadh air taobh a-staigh na h- Eaglaise . 
Tha an t- uabhas a' tachairt ann an saoghal na Gàidhlig an ceartuair , 
agus ge brith dé chanas daoine eile , 
se buille
a bhiodh ann 
nan taghadh iad easbaig 
nach urrainn a' chànan a bhruidhinn . " 
Chan  eil fhios
am biodh an Eaglais air son coimhead cho fada ri Ecuador , 
ach ann an sùilean mòran dhaoine bhiodh Maighstir Cailean MacAonghais air leth freagarrach mar easbaig . 
Tha e air a bhith còrr 's deich bliadhna an Ecuador a-nis , 
agus san ùine sin tha e air mòran a dhèanamh air son còr nan daoine a thoirt air adhart , 
a' cur a bheatha fhéin ann an cunnart gu math tric
Mus deach e null
bha e gu mòr an sàs ann a bhith cur Féis Bharraigh air bhonn , 
agus chan eil teagamh
nach toireadh e togail agus spionnadh dhan sgìr-easbaig
nan tilleadh e . 
Ach an uair a chuir mi  cheist air an-uiridh
's e aig an taigh air chuairt , 
thuirt e 
gun robh cus obrach aige ri dhèanamh fhathast ann an Ecuador ,
agus gum biodh muinntir an àite ann an cunnart am beatha
nam falbhadh e .
Ann am Bòrnais an Uibhist a-Deas tha a phiuthar-chéile , Màiri NicAonghais , ag ràdh
nach fhaic ise Mgr Cailean a' tilleadh nas motha , 
ach tha i gu làidir dhen bheachd
gum bu chòir Gàidhlig a bhith aig an easbaig ùr . 
" Tha an sgìre-easbaig sa eadar-dhealaichte bho àiteachan eile an Alba , 
agus tha feumalachdan air leth aig na daoine . 
Feumaidh sinn cuid-eigin
aig a bheil a' Ghàidhlig
neo aig a bheil deagh eòlas oirre . "
Aig àm an uair a tha h-uile buidheann eile a' feuchainn ris a' chànan a bhrosnachadh ,
tha cuid air taobh a-staigh na h- Eaglais ag iarraidh cùl a chur rithe , 
rud nach eil mi tuigsinn . 
Le pàrlamaid agus millennium ùr air fàire , se mearachd mhòr
a bhiodh an sin dhan Eaglais , 'nam bheachd-sa . " 
Se an t- ainm aig a' Mhonsignor Gearailt MacAoidh
as trice a th' air nochdadh thuige seo co-cheangailte ris an dreuchd . 
Ged nach eil a' Ghàidhlig aige , 
sann á Earra-Ghàidheal
a tha e , 
agus chuir e seachad grunnd bhliadhnaichean mar shagart san sgìr-easbaig
mus deach a ghairm dhan Ròimh , 
far a bheil dreuchd chudromach aige a-nis a' cumail sùil air lagh na h- eaglaise , canon law . 
Ann an iomadh dòigh chan iarradh an Eaglais tagraiche na b' fhearr , 
ach thathar a' tuigse
nach biodh Mgr MacAoidh fhéin uabhasach deònach a chùl a chur ris an Ròimh air son sgaoilteach fharsaing Earra-Ghàidheal 's nan Eilean . 
A thuilleadh air a-sin tha e coltach
nach eil mòran taic aige an lùib sagairt na sgìre . 
Fiùs air tìr-mòr Earra-Ghàidheal tha beachd làidir am measg chreidich
nach bu chòir a' Ghàidhlig a thréigsinn . 
Rugadh 's thogadh Catrìona Wylie san Òban ,
agus coltach ri mòran Chaitligich eile san sgìre , sann ás na h- eileanan
a thàinig a pàrantan . 
Ás aonais nan Gàidheal tha i ag ràdh
nach biodh sgìr-easbaig ann . 
" Ma choimheadas tu air a' mhòrchuid dhe na Caitligich san Òban agus sna sgìrean mun cuairt , 
sann ás na h- eileanan
a thàinig na daoine aca o. 
A thuilleadh air a-sin , bu chòir a ràdh
gur e airgead muinntir nan eilean
a th' air an sgìr-easbaig seo a chumail a' dol fad bhliadhnaichean mòra . 
Ma tha tagraiche freagarrach ann 
aig a bheil a' Ghàidhlig , 
bhiodh e gu math suarach dhan an Eaglais gabhail seachad air . "  
Aig a' cheann thall gabhaidh Caitligich Earra-Ghàidheal 's nan Eilean ris an duine
a thaghas am Pàp' 
cha bhi roghainn eile aca . 
Ach a réir choltais tha cuid mhath de shagairt agus creidich na sgìr-easbaig a-nis a' cruadhachadh mun a' bheachd
gum bu chòir Gàidhlig a bhith aig an ath easbaig . 
Bu chòir
gum biodh fios againn air taobh a-staigh trì mìosan
dé dìreach an luach
a tha an Eaglais a' cur air a' chànan . 
BHA Celtic Connections 1999 a’ dol air adhart na bu tràithe air a’ mhìos seo ann an Talla Chonsairt Rìoghail Ghlaschu . 
B’ e seo an t- siathamh bliadhna dhen taisbeanadh seo de shàr luchd-ciùil agus ealain nan dùthchannan Ceilteach gu léir , le deagh mheasgachadh de cheòl , de sheinn , de dhannsa , de sheanchas , de dheasbaireachd agus eile fad naoi latha deug , le cóig consairtean gach latha .
Faodaidh sinne , mar Ghaidheil , beachdachadh air
ciamar a sheas Gàidhlig ghrinn na h- Albann agus a cultar an coimeas ri cultaran nan dùthchannan eile
Mar eisimpleir , air dhomh sùil aithghearr a thoirt thro leabhran Celtic Connections , bha e soirbh a dhèanamh a-mach
nach robh uidhir sin dhe ar cultar fhèin air a riochdachadh an taca ri cuid de na dùthchannan eile . 
Tha Cailean Hynd os cionn nan Ealan san Talla ( agus mar sin aig Celtic Connections cuideachd ) 
agus tha beachd inntinneach aige oirnn . 
Chan eil teagamh ann 
nach eil ùidh aige ann a bhith a’ toirt àite cho mór
’s as urrainn dha’r cultar – 
fhad 's nach bi call airgid aca dheth – 
ach tha esan a’ cumail a-mach
nach eil sinn mar Albannaich , ’s gu h- àraid mar Ghaidheil , aghach gu leòr . 
Se a bheachd-san 
nach eil sinn math air ar toirt fhèin gu aire a’ mhór-shluaigh le ar cuid dualchais taca ri , can , muinntir na h- Éireann ,
ach tha e den a’ bheachd , agus dh’ aontaichinn leis , 
gu bheil cùisean a’ fàs nas fhearr .
Ciamar , faighnichidh sibh ?
Anns a’ chiad àite bha barrachd rudan Gàidhlig air am-bliadhna na riamh roimhe , 
agus mar eisimpleir am-bliadhna bha Consairt nan Gaidheal sa phrìomh làrach san Talla ,
agus chaidh a h-uile tiocaid riamh a chreic . 
Bha e inntinneach daoine iomraiteach saoghal na Gàidhlig , oileanaich , agus dìreach Gaidheil a tha nan Gaidheil , a’ tighinn còmhladh , cuid a’ moladh ’s cuid a’ dì-moladh , ach còmhladh , air son taic a thoirt dhan Ghàidhlig .
Thug cuideigin gàire orm
nuair a thuirt iad
gun deigheadh a’ Ghàidhlig cha mhór á bith
nan tuiteadh inneal-spreadhaidh air an togalach . 
Gàire an toiseach co-dhiù .
Thachair mi fhèin air té chòir
aig a bheil an deagh dhreuchd ’na h- oifigeir foghlaim làn-ùine do Thalla Chonsairt Rìoghail Ghlaschu . 
Si Nancy NicNeacail , seinneadair agus tidsear , 
aig a bheil dleastanas sònraichte cultar beairteach na h- Albann a thoirt a-mach dhan a’ choimhearsnachd , do shean agus òg .
Mar eisimpleir , bho chionn ghoirid chaidh i a-mach gu ruige Castlemilk an Glaschu leis an t- sàr bhan-sheinneadair Ghàidhlig Iseabail NicAsgaill .
Chaidh àite sònraichte a thaghadh , am Birgidale Complex , 
far am bi buidheann de sheann daoine a’ cruinneachadh aig àm dìnneireach , agus a dh’ aona-ghnothaich , 
air son gum biodh diofar aoisean an làthair , 
chaidh cuireadh gu bun-sgoil ionadail cuideachd . 
Bhruidhinn NicAsgaill riutha sa Bheurla , 
a’ cur an céill brìgh nan òran , 
a sheinn i gu ceòlmhor anns a’ Ghàidhlig ,
agus dh’ ionnsaich i séist no dhà dhaibh
air son gun togadh iad na fuinn anns an t- seann dòigh . 
Bidh mi fhèin a’ beachdachadh
nach eil e an còmhnaidh cuideachail a bhith ro mhothachail buileach mu chor na Gàidhlige . 
Mar eisimpleir , cia mheud duine cloinne
a chuala sib’ fhèin a' bruidhinn an deagh Ghàidhlig bho chionn ghoirid
’s nach do ghabh sibh iongnadh dheth ?
Cuiridh mi geall
nach cuala aon fhèin . 
Bha latha ann air feadh na Gaidhealtachd
far am biodh daoine a’ sùileachadh
gur e Gàidhlig 
a bhiodh aig ar n- òigridh
’s cha ghabhadh duine sam bith iongnadh dhan a-sin – 
ach dé a th’ air tachairt an-diugh ?
Feuch
nach tog sibh cearr mi –
chan eil mi ag ràitinn
nach bu chòir dhuinn a bhith mothachail idir air son feum a dhèanamh agus ùidh a thoirt do leanabh
aig a bheil Gàidhlig . 
Ach bu chòir dhuinn a bhith air ar faiceall
nach mùch sinn
na tha air fhàgail nàdarrach againn . 
Se aon rud
a th’ ann ùidh a bhrosnachadh , 
ach ma théid ar faclan a-steach a dh’ inntinn na cloinne
a tha ag éirigh suas aig a’ cheart àm , 
saoil
an toir iadsan an aire
gur e rud an-àbhaisteach
a th’ anns a’ Ghàidhlig am measg a’ mhór-shluaigh ?
Am bu toil leat fhèin a bhith ’na do chorra-ghritheach air sliabh beinne ?
'S iongantach
gu bheil duine ann an eachdraidh na Gaidhealtachd
a dhùisg uibhir de ghràin , de bhuaireadh ’s de chòmhstri ri Pàdraig Sellar . 
Dh’ éirich deasbad bho chionn ghoirid
an uair a nochd aithris air leabhar ùr
a tha ga fhoillseachadh mu dheidhinn . 
Tha an t- Ollamh Eric Richards , Sasannach
a tha ag obair an Astràilia
ach a bha bliadhnaichean an Oilthigh Shruighlea , air mòran a sgrìobhadh mu na fuadaichean , 
ach an uair a nochd a’ chiad aithris mun leabhar ùr aige , 
am measg na chaidh a ràdh
bha
gun robh e dol a thoirt dealbh gleansach air an duine
’s e a’ cumail a-mach
gun robh na Gaidheil iad fhéin ri ’n coireachadh son
na thachair riutha . 
Ma bha an leabhar ag ràdh sin , a réir gu leòr dhaoine ,
bha an ceòl a’ sìor dhol air feadh na fìdhle , 
’s bha leisgeul eil’ ann uaigh Sellar an Eilginn a chreachadh . 
( Saoil cia mheud duine
aig an robh fios
gur ann an sin
a bha e air a thìodhlagadh
mus do nochd an sgeulachd ? ) 
Chaidh fàgail air a’ bhall pàrlamaid Nàiseantach Fearghas MacEòghainn
gun d’ iarr e casg a chur air an leabhar
’s nach bu chòir a reic air Ghaidhealtachd . 
Nuair leugh mi fhèin na briathran seo ,
chlisg mi . 
Bha fios agam
nach robh an leabhar an clò , 
nach robh gu dearbh an clò-bhualadair deiseil dheth . 
Bha fios agam cuideachd
nach robh ach dithis an Alba
a leugh gu léir e – an t- Oll. Dòmhnall Meek an Obar Dheathain , 
a bha ’na fhear-sgrùdaidh air an teacs ás leth nam foillsichearan , agus an Dr Eòghann Camshron an Dùn Éideann . 
Bha mi air am beachdan mun leabhar a chluinntinn iomadach uair
mus do leugh mi aithris a’ phàipeir-naidheachd , 
agus chuir e iongnadh mòr orm
gun robh leabhar gu tur ùr , a réir coltais , gu nochdadh .
Chan fhaca mi fhèin an leabhar fhathast
’s chan fhaic a’ chiad ghreis . 
Chan eil mi deònach beachd sam bith a thoirt air
gus am faic mi e . 
’S bhiodh daoine eile air a bhith gu math nas ciallaiche
nam biodh iad air glas-ghuib a chleachdadh air an aon adhbhar
gus an nochdadh e . 
Mhìnich Dòmhnall Meek bho chionn 18 mìosan a’ bhuaidh
a bh’ aig an teacs air ; 
gur e “ sàr sgoilearachd "
a th’ ann . 
Se sin
a thug orm , mar rùnaire Chomann Gàidhlig Inbhir Nis , fiathachadh a thoirt do Richards tighinn a bhruidhinn rinn .
Air cùl an othail a tha a’ dol tha na ceistean mòra mu eachdraidh na Gaidhealtachd .
Dé ged a chanadh Richards no duine eile
gur e fìor dheagh dhuine
a bh’ ann an Sellar , 
’s gun fheuchadh iad ri sin a dhearbhadh ?
( Rud nach eil - ’s tha mi deimhinne ás a-sin fiùs gun an leabhar a leughadh - Richards a’ feuchainn ri dhèanamh . ) 
Am bu chòir dhuinn an doras a dhùnadh air a leithid de dhuine ’s de bheachd ?
Bheil sinn uil’-fhiosraichte – duin’ againn – mu Sellar no iomadach duine ’s tachartas eile ’nar n- eachdraidh ?
Se fìrinn na cùise
nach eil , 
agus tha feagal mòr orm
nach eil sinn air ceum sam bith a ghabhail air adhart
ma tha leithid Ball-Pàrlamaid ga chur ann an suidheachadh
far a bheil e ag iarraidh casg a chur air leabhar
nach do leugh e , 
a chionn 's nach eil a bheachdan a’ còrdadh ris .
Feumaidh mi ràdh an seo
gu bheil MacEòghainn a’ dol ás àicheadh 
gun tuirt e leithid . 
Ach chaidh am milleadh a dhèanamh , 
agus bu chòir dha tighinn a dh’ éisteachd Richards . 
Tha an deasbad ’na thomhas air a’ mhì-chinnt 
a tha ’nar measg mu ar n-<Uo eachdraidh ’s an uireasbhaidh mhòr
a th’ air sgoiltean ’s oilthighean
nach robhas a’ déiligeadh gu cothromach fhathast ris an eachdraidh sin . 
A réir Richards fhéin se an rud
a dh’ fheuch e san leabhar
faighinn a-steach an inntinn Sellar ’s breithneachadh a dhèanamh air an duine . 
Tha e ag ràdh
nach do dh’ fheuch e ri ceum obrach cho doirbh no cho dòrainneach ’na bheatha . 
Agus gu ìre mhòir chaidh a cheusadh ro-làimh , 
mus d’ fhuair e cothrom a chuid sgoilearachd a mhìneachadh . 
Chan eil feagal sam bith air Comann Gàidhlig Inbhir Nis leithid Eric Richards a thoirt a bhruidhinn rinn .
Théid a cheasnachadh cho cruaidh
’s a rachadh ceistean a chur air duine sam bith eile . 
Ar leam ge-tà
gu bheil a’ choinneamh 
aig an nochd e cho cudromach ri gin
a th’ air a bhith againn ann am bliadhnaichean . 
Mur dearbh sinn mar Ghaidheil agus Albannaich 
gun urrainn dhuinn léirmheas coileanta dìreach a dhèanamh air ar cuid eachdraidh , ’s déiligeadh ri sin ann an dòigh
a tha a-cheart cho dìreach agus coileanta , 
chan eil an ath linn gu bhith ach trom agus bochd . 
BIDH an òraid aig an Oll. Eric Richards , “ Pàdraig Sellar " , a’ gabhail àite aig 7.30 f. air Dihaoine 12 Samhain ann an Seòmar Comhairle na Gaidhealtachd air Rathad Ghlinn Urchadainn ann an Inbhir Nis
Nuair a bha mise ’nam dheugach òg bho chionn trì fichead bliadhn’ air ais
b’ e taigh-céilidh a’ bhaile bhig Hearrlois ( ann an Sgìre Dhiùranais an Eilein Sgitheanaich ) taigh mo sheanar . 
B’ e iasgair mo sheanair , le teaghlach mór bhalach
’s glé thric , nuair a bhiodh daoine a’ tighinn air chéilidh , 
bhiodh an seòmar gu math trang
agus na gillean a’ biathadh lìn-bheaga aig an aon àm
’s a bhiodh cuideigin a’ seinn òran , no cluich air a’ bhogsa-chiùil , no ’g éisteachd ri sgeulachd bho mo sheanair air na “ minesweepers " a-mach á Lowestoft aig àm a’ Chogaidh Mhóir . 
Bhiodh teine mór mòna air 
’s bhiodh an còmhradh math . 
'S dòcha
nach robh móran aca de nithean saoghalta , 
agus gu dearbh , cha robh duin’ aca beairteach . 
Ach bha iad toilichte , càirdeil agus teann dha chéile air feadh a’ bhaile , a bharrachd air am measg an teaghlaich fhéin . 
Bha na gillean a bu shine aig mo sheanair , leithid m’ athar fhìn , pòsta ’s a’ fuireach anns a’ bhaile , coltach ri bràthair no dhà eile , 
agus bha teaghlach mar seo ’nan taic dha chéile - teaghlach anns an fharsaingeachd , no “ extended family " , 
mar their iad ris an-diugh . 
Tha cuimhneam
nuair thàinig a’ chiad réidio dhan a’ bhaile ; 
b’ e wireless
a theireadh iad ris an uair sin , 
agus b’ e teaghlach mo sheanar
a chruinnich eatarra
’s a thug seo dha 'm pàrantan . 
Bha e ’na iongnadh mór sa bhaile , 
’s bha an dara leth den mhuinntir a’ tadhal a dh’ éisteachd nan naidheachdan gach oidhche , no Radio Èirinn
( Athlone
a bh’ ann an uair ud ) leis a’ cheòl Cheilteach
a bha soirbh a thogail aig an àm .
Ged a b’ e àm gu math iomagaineach e le fathann cogaidh thall san Roinn Eòrpa
’s coltas
gum biodh Breatann an grèim cuideachd ann an ùine ghoirid , 
bha muinntir a’ bhaile , 
mar a bha iad riamh , taiceil do chàch-a-chéile le ’n obair latha , fialaidh le dad
a bh’ aca , ’s iochdmhor dhaibhsan ann an trioblaid sam bith . 
B’ iad daoine cho càirdeil ’s cho làn de dheagh bheus
’s a dh’ iarradh tu , 
’s bha bailtean beaga eile air feadh na Gaidhealtachd ’s nan Eilean aig an àm ud mar an ceudna . 
Gu ìre mhór bha iad moralta ’nan dòigh-beatha , toirt urram do Dhia ’s do ’n co-chreutairean ,
’s cha b’ ann tric
a chluinneadh tu mu mheàirle no eucoir ’nam measg . 
'S dòcha
gun gabhadh fear an daorach an-dràsta ’s a-rithist , 
ach cha robh e tric , 
oir cha robh ’n t- airgead aca air son deoch-làidir ach ainneamh . 
Na tog ceàrr mi idir , 
chan eil mi dèanadh a-mach , le sùil-air-ais , 
gum b’ e Pàrras
a bh’ againn aig an àm ud , 
ach bha dòigh-beatha sìmplidh tlachdmhor aig a’ mhórchuid anns na h- àitean iomallach ud ’nam òige-sa , 
agus tha mi den bheachd
gun robh móran aige seo ri dhèanamh ris a’ chleachdadh bho nòs
a bh’ aca a bhith “ a’ tarraing air an aon ràmh " . 
Ach , mar chanadh mo sheanair ,
“ Dh’ fhalbh sin agus thàinig seo . "
Tha ’n Riaghaltas ag innse dhuinn
gu bheil dragh orra mun droch staid
anns a bheil “ Lagh agus Òrdugh " anns a’ choimhearsnachd an-diugh ,
agus chan e naidheachd ùr seo . 
Chuala sinn eadhon am Prìomhaire fhéin bho chionn ghoirid a’ gabhail uabhas mun naidheachd
gun robh caileagan cho òg ri ceithir - bliadhn’ - deug trom aig balaich aois dusan bliadhna . 
Tha e glé choltach
gu bheil barrachd ’s an ceòl air a dhol air feadh na fìdhle . 
Chan eil fhiosam air a’ Ghàidhlig air son “ role model "
ach an uair a bha mise òg
bha gu leòr dhiubh sin agamsa . 
Fir treuna , earbsach , taiceil do theaghlach ’s do nàbaidh , dìreach , seasmhach , daingeann , ’s ’nam ball-sampaill dhan òige gach latha ’s anns gach dòigh-beatha . 
Athairean 
a dhèanadh an dìcheall , uairean an aghaidh cruadail , air son an clann
’s nach coimheadadh air son sgillinn ruadh bho dhuine
mura cosnadh iad e . 
Màthairean
a dhèanadh rud sam bith le gaol do ‘n clann .
Daoine gasta , 
’s tha cuid dhiubh ann fhathast , taing dhan àgh .
Ach dé nì sinn do ghinealach
a tha ’g éirigh suas
a tha sealltainn barrachd ùidh anns na “ soaps "
a tha iad a’ coimhead gach oidhche air an TBh
na tha ga shealltainn dhan choimhearsnachd
anns a bheil iad a’ tighinn beò gach latha ?
Tha Mal Young , ceannard Dràma a’ BhBC , ag ràdh
gu bheil na “ soaps " air an TBh a’ cumail muinntir na dùthcha teann dha chéile , 
’s e dhen bheachd
gu bheil gach teaghlach a’ cruinneachadh mu choinneamh a’ bhogsa gach oidhche a’ faotainn taic bho na nithean ’s na daoine 
a thatar a’ leantainn . 
A bheil e ceart ?
Có chanadh
nach eil
’s e coltach
nach eil beatha a’ mhórchuid ach cho falamh ’s cho suarach co-dhiù ?
Sann 
a tha a’ bhochdainn ann 
gu bheil daoine air an ceangal ris gach earrainn , gach oidhche a’ dìochuimhneachadh
nach eil anns na daoine
a tha gan glacadh ach actairean . 
Nach iad
a tha ladarna , luchd an TBh
tha cho dall
’s gu bheil iad air dìochuimhneachadh
nach eil anns na “ soaps " ach fealla-dhà , cur-seachad tìde , 
’s nach eil e ’na àm don choimhearsnachd againn barrachd ùidh agus cliù a shealltainn dha ’r dòigh-beatha san fharsaingeachd , 
mus cuir sinn ás dhuinn fhìn le faoineas ’s cion-doighe ?
Tha Prìomh Mhinistear na h- Alba ag ràdh
gu bheil e an dòchas
gun dearbh Pàrlamaid ùr na dùthcha a feum dhan Ghaidhealtachd ’s na h- Eileanan le bhith a’ nochdadh ùidh ann an samhail croitearachd agus gnothaichean eile
a tha a’ dèanamh dragh do mhuinntir nan sgìrean Gaidhealach . 
’S tha cuid de riochdairean nan coimhearsnachdan son cothrom a thoirt don Phàrlamaid .
Tha ìomhaigh caran cugallach air a bhith aig a’ Phàrlamaid
bho chaidh a stéidheachadh , le ùidh mórain air tuarastail agus sochairean nam ball . 
Ach tha na buill air a bhith a’ deasbad gnothaichean ceangailte ris a’ Ghaidhealtachd gu math tric
bho thill iad bho ’n cuid saor-làithean .
Tha deasbadan air a bhith ann mu staid croitearachd agus tuathanaich chaorach , tuathanas-éisg agus galair an ISA , iasgach nan creachainn agus buaidh a’ ghalair ASP , am feum
tha ga dhèanamh de thaicean-airgid Eòrpach , agus fòirneart am broinn dachaighean air Ghaidhealtachd .
’S chualas a’ chiad òraid Ghàidhlig an t- seachdain seo chaidh .
A réir Dhòmhnaill Mhic an Deòir , tha àite co-dhiù caran sochaireach dhan Ghaidhealtachd ’na pàirt den siostam , gu h- àraid an siostam bhòtaidh . 
“ Tha an siostam PR a’ ciallachadh
gu bheil riochdachadh math aig na sgìrean dùthchail
’s gu bheil cothrom math aig gach seòrsa beachd agus feallsanachd sa Phàrlamaid . ”
Chan ann an-diugh neo an-dé
a thòisich Mac an Deòir a’ nochdadh ùidh ann am poilitigs Ghaidhealach . 
Tha còrr math agus fichead bliadhna
bho dh’ fhoillsich e dreach de phlana gus laghan fearainn atharrachadh .
Agus nochd e taic a-rìs as t- samhradh dha coimhearsnachdan
a tha air son oighreachdan
far am bheil iad a’ fuireach a cheannach .
Chan eil teagamh
nach e dealachadh
a tha seo bhon t- seòrsa duan
a bhiodh aig ard-luchd-poilitics na h- Alba . 
Tha an t- séist car coltach ris a’ bhlas
a chuir an Rùnaire Albannach Tòraidheach mu dheireadh , Mìcheal Forsyth , air cùisean . 
Bha esan air son leigeil le croitearan oighreachd an Roinn an Àiteachais a cheannach
’s bha e gu mór air son Oilthigh na Gaidhealtachd a stéidheachadh . 
Arsa fear-naidheachd uair ; 
“ Tha Forsyth air a bheò-ghlacadh le croitearachd , a’ Ghàidhlig ’s a’ Ghaidhealtachd . 
Eil e coma mun Ghalltachd ? ”
Ged a tha sìorraidheachd phoilitigeach eadar an dithis , 
chan eil teagamh
nach eil iad faisg a thaobh seo . S dòcha a’ cruthachadh feallsanachd ùr , “ Aon Dùthaich Albannach ” , coltach ri
mar bha cuid de Thòraidhean a’ toirt “ One Nation ” orra fhéin .
Thàinig Mac an Deòir gu Àrnol air Taobh Siar Leòdhais as t- samhradh . 
Cha b’ e Pòsadh Fiollagain bu choireach ach Ionad Luchd-turais Taigh-tughaidh fhosgladh . 
“ A’ fuireach ann an Glaschu , " thuirt e , “ cha b’ urrainn dhomh ach a bhith eòlach air Gaidheil . 
'S iomadh taigh
’sam bi mi ’ céilidh , 
far a bheileas a’ bruidhinn Gàidhlig –
gus an tig mise a-steach . 
Tha i ’na pàirt chudromach de mheasgachadh na h- Alba . ”
Se esan
a stéidhich dreuchd Mhinistear Gàidhlig .
“ Tha a’ Ghàidhlig ’s a’ Ghaidhealtachd cudromach . ”
Tha fonn dòchasach a thaobh na Pàrlamaid a’ tighinn bho Aonadh nan Croitear . 
Thàinig ceann-suidhe an Aonaidh , Iain Mac an Tòisich , gu comataidh sgìrean dùthchail na Pàrlamaid gus bruidhinn air suidheachadh luchd-reic nan caorach .
“ Tha mi air mo mhisneachadh gu mór leis an rud
a chunnaic mi
’s a chuala mi an-diugh , " thuirt e as déidh na coinnimh . 
“ Tha mi a’ coimhead air adhart ri bhith a’ tilleadh gu ’n chomataidh seo gus bruidhinn mu dheidhinn croitearachd a thoirt air adhart . ”
Ge-tà , chan eil a h-uile càil a’ coimhead buileach cho dòigheil . 
Dh’ fhaodadh
gum bi dìth airgid a’ ciallachadh
nach bi coinneamhan nam ball ’s nan comataidh taobh muigh Dhùn Éideann ach tearc . 
Ged a tha dùil ri cuid de chomataidhean coinneachadh an Inbhir Nis ’s an ceàrnaidhean eile , 
tha a’ Phàrlamaid air fàs sàmhach mu dheidhinn coinneamhan a chumail air feadh na dùthcha fad na tìde . 
Bidh Mac an Tòisich a’ tighinn a-nuas gu ’n bhaile mhór gu math tric
ma tha e air son co-obrachadh leis a’ chomataidh .
Tha mì-chinnt ann cuideachd a thaobh
mar a théid poileasaidhean Gàidhlig a sgrùdadh .
Chan eil comataidh Gàidhlig aig a’ Phàrlamaid . 
Buinidh a’ chànain do Chomataidh Iomairt agus Ionnsachadh Beatha , 
air sgàth ’s gu bheil Ministear na Gàidhlig ann an sgioba Mhinistear na h- Iomairt ’s an Ionnsachaidh , Eanraig MacLeish . 
Gu ruige seo cha do dhéilig an comataidh ris a’ Ghàidhlig , 
agus cha deach Iar-Mhinistear na Gàidhlig , Alasdair Moireasdan , a cheasnachadh fhathast mun chànain agus mu phlanaichean an Riaghaltais dhi .
Ach tha cothrom am broinn nan comataidh dhan Ghàidhlig agus dha buidhnean
aig am bheil ceangal ris a’ Ghaidhealtachd . 
A réir fear-labhairt gnothaichean Gàidhlig Pàrtaidh Nàiseanta na h- Alba , Mìcheal Ruiseal , se Pàrlamaid na h- Alba an cothrom mór don Ghàidhlig . 
“ Tha barrachd tìde gu bhith ann dhan Phàrlamaid a bhith deasbad gnothaichean na h- Alba san fharsaingeachd , 
’s tha sin gu bhith ciallachadh
gum bi barrachd tìde ann dhan Ghàidhlig . 
“ Anns na làithean a dh’ fhalbh bhiodh poileasaidhean gan dèanamh a thaobh na Gàidhlig gun sgrùdadh neo deasbad . 
A-nis tha cothrom ann a bhith gan deasbad . ”
Se a’ cheist , ge-tà , 
dé mar a théid na deasbadan
a tha sin . 
Tha deagh-ghean ann don Ghàidhlig am measg nam pàrtaidhean gu léir . 
Se
a th’ aig riochdairean na Gàidhlig ri dhèanamh , am miann
a tha a’ nochdadh ann am briathran an dà chuid Mhic an Deòir agus Mhìcheil Ruiseil , agus muinntir nam pàrtaidh eile , a chur gu feum maireannach na cànain .
Air Diardaoin , an 16mh Sultain , dh’ fhalbh 35 duine à Leòdhas airson turas a Chonamàra , a cheann a deas na h- Èireann .
B' e am buidheann , Ceangal Nis-Conamàra
a chuir an turas air dòigh . 
Mar a shaoileadh sibh , 
's ann do sgìre Nis , ann an ceann a tuath Leòdhais
a bhuineadh a’ mhòr-chuid den fheadhainn
a chaidh air .
Ach bha feadhainn eile ann cuideachd bho cheàrnaidhean eile den eilean mar Steòrnabhagh , An Taobh Siar agus an Rubha ; 
chan eil na Nisich “ fussy " mu
cò a bhios nan cois air turas . 
Ach thar nan còig là
a mhair an turas
abair thusa
gun robh na Nisich , Siaraich , Rubhaich is muinntir Steòrnabhaigh dòigheil còmhla .
Chaidh a’ chuid mhath den chiad là a chur seachad a' siubhal air itealain eadar Steòrnabhagh is Glaschu is eadar Glaschu is Baile a Cliath . 
Bho phrìomh bhaile na dùthcha chaidh sinn air bus gu ruige Conamàra . 
Thug seo ceithir uairean a thìde
agus bha a h-uile neach gu math “ knackered "
nuair ràinig iad taighean-aoigheachd mu mheadhan oidhche .
Tha samhla aig Conamàra fhèin ri badan de na Hearadh agus Uibhist a Deas gu math creagach ach aig an aon àm seallaidhean gu math bòidheach mu chuairt na sgìre .
Fhad 's a bha sinn thall
bha sinn a' tadhal air diofar àiteachan sa sgìre sin mar eisimpleir , bun-sgoil , Ionad Dualchas Dan O Hara , agus baile-ciùird ann an Spittal , baile beag mu fhichead mìle air falbh à Conamàra .
Anns an àite beag sin bha grunn bhùthan beaga
a bha a' reic rudan
nach fhaighear rin ceannach sa chumantas an àiteachan eile .
Ann an aon de na bùthan bha beairt Hattersley
a thàinig , a rèir choltais , bho sgìre Nis ann an Leòdhas ! 
Bha an tè
leis an robh a’ bhùth air cùrsa a dhèanamh airson ionnsachadh
mar a dh’ oibricheadh i a’ bheairt ann an Colaisde a’ Chaisteil ann an Steòrnabhagh . 
A rèir a’ bhoireannaich , bha i gu math trang a' dèanamh pìosan clò is an uairsin gan reic anns a’ bhùth .
A h-uile oidhche bha cèilidh ann no 
bha còmhlan-ciùil a' cluich aig an taigh-òsta , “ Taigh Josie "
far am biomaid a' coinneachadh
agus abair thusa ceòl agus crac agus beagan de dh’ òl cuideachd . 
Chan eil càil a ghuth aig cuid de na daoine ud na h- Èireannaich air leabaidh . 
Chan eil a leithid a fhacal idir aca .
Mus tàinig an turas gu crìch
bha cuid de na Nisich air fàs coltach riutha
ach cha chan sinn an còrr mun sin ! 
Le sgioba ball-coise Nis air an turas airson geama a chluich bha eagal air cuid againn
gum faigheadh iad droinneadh uabhasach
ach cha do leig na balaich sìos sinn idir .
agus rinn na Nisich a’ chùis , dà thadhal gu neoni . 
Feumaidh
gun robh an trèanadh
a rinn iad bho mhadainn Dhiardaoin air a bhith soirbheachail ! 
Chaidh cuid againn cuideachd air chuairt gu baile Tuam baile 
a tha faisg air Gallaibh airson geam ball-coise Gaeilge fhaicinn , geama
a tha mi a' smaoineachadh
nach robh duine againn air fhaicinn roimhe . 
B' e cuairt dheireannach
a bh' ann an là ud eadar Gallaibh is sgioba eile .
Bha mu cheithir mìle neach aig a’ gheama
agus chrìochnaich e ochd puingean an urra , a' ciallachadh
gum feumadh gèam eile a bhith ann airson faicinn 
cò a gheibheadh an duais . 
Air an oidhche mu dheireadh bha na Nisich is na h- Èireannaich a' toirt tìodhlaicean seachad dha chèile
agus nam measg bha pìos den ghuga . 
Dè am math do Nisich an taigh fhàgail gun pìos guga a thoirt leotha , 
agus 's e sin
a rinn iad . 
Chaidh pìos den bheathach a thoirt do na h- Èireannaich le buntàta
agus , a rèir an aodann , chòrd e glan riutha .
'S ann le cianalas
a dh’ fhàg sinn Conamàra tràth madainn Diluain
ach cha robh duine
a bh' air an turas
aig nach bi cuimhneachan math air . 
Cha robh àite 
don deach sinn
nach robh deagh fhàilte romhainn agus pailteas de bhiadh , de cheòl agus drama no dhà .
Tha dùil
gum bi na h- Èireannaich a' tighinn gu ruige Nis san Iuchar an ath bhliadhna airson , tha mi an dòchas , an aon thoileachas agus aoigheachd fhaighinn
's a thug iad fhèin seachad do na Nisich is eile .
Tha an ìomhaigh tha seo agam 'nam inntinn air coinneamhan an CCG an-dràsta . 
Tha na buill cruinn mun bhòrd
agus tha an neach-cathrach , Mata MacÌomhair , ag ràdh , 
“ Tòisichidh sinn anns an dòigh àbhaisteach le bhith a' seinn a' chiad cheathramh de
Théid mi do na h- eileanan , Thairis air na monaidhean . "
Car son ?
Uill , cha bu luaithe
a chrìochnaich aon sreath de “ Eilean Eile " 
na thòisich sreath ùr , “ Eileanan Alba " , latha na Sàbaid seo chaidh air Telebhisean na h- Alba , air a mhaoineachadh leis an CCG a-rithist .
Se Ailig O Hianlaidh
a dheasaich
agus a sgrìobh an sreath phrògraman seo , 
agus se
tha ga aithris cuideachd . 
Sann an Arcaibh agus an Sealtainn
a bha e anns a’ chiad phrògram , 
agus sann bhon adhar
a bha sinn a' faicinn nan seallaidhean . 
Tha am prògram seo inntinneach , agus le dìreach na h- uidhir de dh’ fhiosrachadh an lùib nan seallaidhean .
Chuir e smaointinn orm cho math
's a bha na seann làraichean , 
agus chan e a-mhàin àiteachan móra mar Skara Brae , ach làraichean beaga air eileanan iomallach , anns na h- eileanan sin air an gléidheadh
seach mar a tha iad anns na h- eileanan an iar agus cho tarraingeach 
's a tha iad do luchd-turais .
As déidh a’ Chogaidh , nuair a thòisich bruidhinn an toiseach air an Rocket Range , 
bha dùil raon adhair a chur air machaire Sholais an Uibhist a Tuath , 
a bhiodh a' ruith bho thràigh Mhalacleit gu tràigh Ghrèinetobht ( agus bruidhinn cuideachd
gun robh na daoine gu bhith air an cur ás na bailtean ) . 
Chladhaich am Ministry of Works taigh-cuibhle air machaire a’ Cheathramh Mheadhonaich – eisimpleir cho math dhe sheòrsa
's a chunnaic mi riamh . 
Chan e 
gun do lìon iad a-staigh a-rithist e an déidh a chladhach 
ach gun dh’ iarr iad air an luchd-obrach na ballaichean a leagail cuideachd . 
Abair miastadh ! 
Có bhuaithe
a bu chòir dhuinn a bhith air ar dìon ?
Co-dhiù , air ais gu “ Eileanan Alba " . 
Chòrd am prògram rium , 
ach bha e ro fhada air son aon ghuth a bhith ag aithris agus air son a bhith a' coimhead air an àite anns an aon dòigh . 
Chan eil teagamh
nach eil Ailig O Hianlaidh tàlanta , inntinneach agus tlachdmhor a bhith ga éisdeachd , 
ach a-mach bho mhàthair agus 's dòcha a chompanach , chan eil duine sam bith cho tarraingeach
's gun iarradh daoine eile éisdeachd riutha a' bruidhinn gun sgur air son uair an uaireadair . 
Bhiodh leth-uair fada gu leòr air son prògram den t- seòrsa seo . 
Shaoilinn
gum biodh an t- sreath seo , 
ma tha an còrr gu bhith mar a’ chiad phrògram , glé fheumail mar ghoireas do sgoiltean .
Tha sreath ùr eile de shia prògraman a' tòiseachadh air BBC 2 Diardaoin seo tighinn , 23 Sultaine , aig seachd uairean feasgar . 
Se seo “ Sruth na Maoile " . 
Tha am prògram ealanta seo air a bhith a' ruith o chionn greis mhath a-nis air réidio , 
far a bheil Màiri Anna NicUalraig á Alba agus Seán Ó hÉanaigh á Éirinn air a bhith toirt dhuinn taghadh de cheòl Albannach agus Éireannach . 
Chan e a-mhàin
gu bheil e a' toirt tlachd dhomh a bhith ag éisdeachd ris a’ phrògram , 
ach tha e a' toirt piseach air a’ Ghaeilge agam .
Chaidh Màiri Anna agus Seán gu na ceannardan aca , Donalda NicFhionghain aig a' BhBC agus Cathal Goan aig TG 4 , leis an tairgse am prògram a chur air telebhisean , 
agus tha BBC Alba , TG 4 agus an CCG ri 'm moladh air son gabhail ris .
Bha ro-shealladh dhen phrògram againn ann an Consalachd na h- Éireann an Dùn Éideann Diciadain , 
far an do chuir Dan Mulhall , an t- Àrd-Chomhairliche , fàilte oirnn . 
Tha am prògram seo a' nochdadh gu follaiseach an càirdeas
a tha eadar Alba agus Éirinn , an dà chuid 'nar n- eachdraidh agus 'nar dualchas .
Chaidh am prògram a dhèanamh le Hummingbird , companaidh neo-eisimeileach ann an Éirinn . 
Chaidh a chlàradh ann an dachaigh Dougie MhicGill-Eain ann an Dùn Chailleann agus ann an Caisteal Oranmor ann an Co. na Gaillimhe .
Tha Màiri Anna NicUalraig dhen a’ bheachd
gun robh seo riatanach air son neart a’ phrògraim . 
Tha i ag ràdh , “ Bha luchd-ciùil an sàs aig a h-uile h- ìre den phrògram , 
agus sin
a tha cho tarraingeach aig deireadh an là . "
Agus dh’ aontaichinn leatha . 
Se am faireachdainn
a bha sinn a' faighinn , bho na pìosan
a chunnaic sinn , 
gur e bha seo ach luchd-ciùil
a bha a' cluich air son an tlachd fhéin , 
agus cha robh oidhirp sam bith ga dhèanamh air son ìomhaigh sam bith eile thoirt dhuinn . 
Bha an obair camara cho sgileil
agus nach robh e a' tighinn eadar an luchd-amhairc agus an luchd-ciùil – 
co-dhiubh a bha iad a' cleachdadh guth no ionnstramaid .
A-rithist , tha Màiri Anna ag ràdh , 
“ Se rud fallain
a bh' ann , anns an fharsaingeachd cuideachd , 
gun robh sean is òg a' tighinn còmhla gu nàdarra agus ag ionnsachadh bho chéile . 
Fhuair a h-uile neach
a bha 'na lùib uidhir a thlachd ás a bhith ga dhèanamh . "
Saoilidh mi
gum faigh sinne cheart uidhir a thlachd a bhith ga choimhead . 
Tha diofar chuspair aig gach prògram , 
agus tha e a' tòiseachadh Diardaoin le “ Gaol " .
Tha mise a-nis aig an aois 's an ìre
gun aithnich mi cha mhór a h-uile guth
a chluinneas mi air an réidio gu cunbhalach . 
Mar sin tha e math a bhith ag éisdeachd ris a’ phrògram “ Blas na Sgìre " air Radio nan Gaidheal , 
oir tha sinn a' cluinntinn guthan ùra agus a' faighinn fiosrachadh annasach .
Aon seachdain bha am prògram a' tighinn á Sléibhte
agus dh’ innis aon fhear de mhuinntir an àite sgeul annasach . 
Bha Clann 'ic Mhuirich 'nam bàird ainmeil
nuair a bha Tighearnas nan Eilean aig àirde a neart . 
Sann á bàrdachd
a bha iad a' faighinn am beò-shlàint' .
Ghluais cuid aca dhan Eilean Sgitheanach , 
agus ghabh iad Mac a' Phearsain mar ainm orra fhéin . 
Tha e coltach
gur e fear dhiubh seo , 
cha do thog mi an t- ainm aige , 
ach se
a sgrìobh an t- òran
a choisinn an Eurovision Song Contest do Sandaidh Nic Gille Sheathanaich , “ Puppet on a String " .
Sin clann 'ic Mhuirich fhathast a' faighinn am beò-shlàint' á bàrdachd ! 
Bu toil linn aig an Albannach meal-an-naidheachd a chur air Iain Fearchar Rothach
air son gur e a’ chiad Bhall Pàrlamaid
a rinn òraid ann an Gàidhlig ann am Pàrlamaid na h- Alba an-dé , agus air Seòras Reid , neach-gairm na Pàrlamaid air son an latha , 
air son 's gun tug e taing dha anns an aon chànan .
S math
a rinn sibh le chéile . 
Tha fios 
gun tug sin togail-cridhe do Mhurchadh MacLeòid , 
a tha a' frithealadh na Pàrlamaid ás leth Radio nan Gaidheal , agus do dh’ Iain Moireasdan , 
a tha an làthair ás leth BBC Alba . 
Tha prògraman inntinneach air Radio nan Gaidheal an-dràsta – Na Gaidheil Ùra , còmhraidhean eadar Aonghas MacNeacail ’s Goill
a dh’ ionnsaich Gàidhlig . 
Tha mòran dhiubh ’nar measg an-diugh , 
agus tha sinn a’ dèanamh gàirdeachas riutha , 
gum bheil ùidh aca , 
chan ann a-mhàin anns a’ chànan ach anns an dualchas againn cuideachd . 
Tha sinn air gluasad fada bhon an àm
anns an do rinneadh an rann ,
“ An cuala sibh 
mar chuala mis’ /
Gun d’ bhàthadh Gall an Inbhir Nis ... "
Tha a-nis 59 bun-sgoil air feadh na dùthcha
far am bheil clann air an teagasg troimh mheadhan na Gàidhlig
agus tha mòran Ghaidheal ùra ’nam measg . 
Ach se pàrantan
a tha a’ dèanamh na roghainn dhaibhsan . 
Se inbhich
a rinn an roghainn dhaib’ fhèin
a tha a’ còmhradh ri Aonghas . 
Tha trì prògraman anns an t- sreath uige seo
agus se an rud 
a thug buaidh ormsa , ag éisteachd riutha , 
an uair a dh’ fhaighnich Aonghas a’ cheist dhaibh
co ás a bha iad , 
gur e am freagairt aca
nach robh iad a’ faireachdainn
gun robh iad á àite sam bith . 
Bha iad air a bhith a’ gluasad bho àite gu àite fad am beatha . 
B’ e na triùir
ris an robh e a’ còmhradh Mark Wringe , Carol Zall agus Tony Dilworth .
Bha a’ Ghàidhlig aca fileanta da-rìreabh , 
ach bha e follaiseach cuideachd
gun robh iad air leth comasach agus ealanta . 
Dh’ fhaighnich Aonghas dhaibh
an robh iad a’ faireachdainn
gur e Gaidheil
a bh’ annta ,
agus se am freagairt
a thug iad dha
nach robh iad a’ faireachdainn
gur e idir , 
ach gun robh ùidh aca ann an cultar agus ann an dualchas nan Gaidheal .
Chan eil blas dùthaich sam bith air a’ Ghàidhlig aig na Gaidheil ùra seo . 
Nuair a chuireas neach sam bith a’ cheist ormsa , a’ faighneachd
co ás a tha mi , 
se
a chanas iad ,
“ Có am bad a dh’ Uibhist
ás am bheil thu ? " 
seach gu bheil blas Uibhist air mo Ghàidhlig . 
Cha deach “ mo thogail is m’ àrach ann am fàsaichean Uibhist " , 
chaidh mo thogail is m’ àrach ann am fàsaichean Ghlaschu . 
Ach chan eil teagamh sam bith agam
nach e Gaidheal
a th’ annam .
Cha b’ urrainn dhomh a ràdh car son , 
ach tha daoin’ eile gam fhaicinn mar Ghaidheal . 
Bha céilidh againn bho chionn goirid ann an Talla a’ Bhaile againn an seo ann am Baile ma Thatha
agus aig deireadh na h- oidhche chunnaic mi fear a’ dol a-mach ás an talla
nach robh mi smaoineachadh , 
seach nach robh seasamh nan cas aige , 
gum bu chòir dha draibheadh dhachaigh .
Bha deugaire de mhac còmhla ris . 
Thubhairt mi ris
gum b’ fheàrr dha fuireach
gus am faighinn cuideigin 
a dhraibheadh dhachaigh e , 
agus gum faigheadh e a chàr an làrna-mhàireach . 
“ Who says so ? " a’s esan .
Thuirt a mhac ris , 
“ It’s yon teuchtar woman , Dad . 
Ye better dae as yer tellt . "
“ Aw aye , richt , son , " fhreagair e .
Thill na seann eòlaich TNG gu BBC 2 agus Tacsi gu Telebhisean na h- Alba air a’ mhìos seo .
Tha an dà phrògram aotrom agus tarraingeach , neo cho tarraingeach
’s a tha na cuspairean
air a bheil iad a-mach . 
Tha an dà phreasantair aig TNG – Cathaidh Bhàn agus Dòmhnall Ruadh – a’ cur an dreach fhèin air a’ phrògram , 
agus tha sinn a’ faireachdainn
gu bheil iad còmhla ruinn anns an dachaigh , a’ bruidhinn mu rudan annasach 
a tha a’ tachairt air feadh na dùthcha agus aig an taigh , 
agus tha an stiùiriche a’ dèanamh oidhirp air gàire beag a thoirt oirnn , 
’s cha mhisde sinn sin .
Tacsi cur barrachd cudrom air na h- ealain ’s cur-seachadan annasach feadh na Gaidhealtachd , 
’s gu dearbh chan fheum iad gluasad uabhasach fada bhon starsaich aca fhèin air son fìor dheagh eisimpleirean fhaighinn . 
Tha luchd ciùil ealanta air an clàradh aca sa Chottier Theatre an Glaschu .
Tha an dà phrògram gu léir tlachdmhor , 
ach tha e nàdarra gu leòr
gum biodh cuid a rudan a’ còrdadh nas fheàrr na chéile ris an luchd-amhairc . 
Air mo shon-sa , chòrd John Murdo MacAoidh rium a’ toirt comhairle air Iseabail Steele ann am Beinn na Fadhla
mar a dhèanadh i gàrradh –
sann treun da-rìreabh
a dh’ fheumadh neach sam bith a bhith a’ dèanamh gàrradh ann an leithid a dh’ àrainneachd .
Bha dithist luchd-ealain air Tacsi
a tha airidh air prògraman sònraichte dhaib’ fhèin – Dòmhnall Iain Caimbeul á Uibhist a-Deas
a tha a’ togail dealbhan eirmseach agus brèagha le camara , agus Alice Starmore á Leòdhas
a tha a’ dealbhadh pàtrain oirdheirceach agus annasach stéidhichte air dathan agus cumaidhean bhon àrainneachd mun cuairt dhith . 
Tha 15 leabhraichean aice an clò 
’s tha i ainmeil anns na Stàitean . 
Car son nach cuala sinn mu deidhinn thuige seo ?
Car son nach eil Roinn an Fhoghlaim anns na h- Eileanan a’ gabhail cothrom air na sgilean seo ùisneachadh anns na sgoiltean ?
Dh’ ionnsaich Alice na sgilean aice bho a màthair , 
agus tha i fhèin a-nis air an ionnsachadh dhan nighinn aice , Jade . 
Tha an dealbhadair òg seo i fhèin air leabhar phàtranan a dhealbh , stèidhichte air na rudan annasach
a tha anns a’ chruinneachadh aig Uilleam Burrell ann an Glaschu , 
agus tha taisbeanadh dhen an obair aice san Taigh-tasgaidh sin aig a’ cheart àm .
Nochd prògram ùr do dh’ òigridh , Splaoid , air Telebhisean na h- Alba feasgar Di-Sathairne sa chaidh . 
Tha e a’ cleachdadh òigridh ás na sgoiltean Gàidhlig air feadh na dùthcha
agus tha measgachadh math ann de chuspairean
a chòrdas ris an òigridh , 
agus tha mi cinnteach 
gun do dhùisg e faireachdainnean làidir cuideachd - an dàrna leth den òigridh
a bha ga choimhead làn farmaid dhan an fheadhainn
a fhuair gu Celtic Park , 
agus an leth eile làn feirg
nach robh iad aig Ibrox .
Se Lisa NicFhionghain agus Tonaidh Kearney na preasantairean , 
’s tha iad ag obair còmhla gu dòigheil – 
s dòcha Tonaidh
gum faodadh tusa gun a bhith ’g éigheach buileach cho cruaidh ! 
Tha Dé a-Nis ? a’ frithealadh dhan an òigridh cuideachd air BBC 2 feasgar Diardaoin . 
Prògram eile
nach fhaca mi ach aon turas , 
agus a bu toil leam fhaicinn na bu trice , 
se Cunntas air BBC 2 . 
Bha Dòmhnall Moireasdan agus pannal a’ cur cheistean air Alasdair Moireasdan , BPA – Ball Pàrlamaid Alba .
Tha Alasdair fhathast dualach air a bhith a’ bruidhinn mar chlàr , 
ach tha mi ’n dòchas 
nach fhada
gus am faigh e a ghuth fhèin .
Co-dhiù , cha robh Dòmhnall a’ leigeil leis a bhith a’ waffaladh . 
Suas gu 1975 , bha na h- Eileanan an-Iar air an sgaradh gu mì-nàdarra . 
Bha Uibhist , Barraigh agus na Hearadh ann an Siorramachd Inbhir Nis
agus bha Leòdhas ann an Siorramachd Rois . 
Cha robh e furasta siubhal eadar na h- eileanan
oir cha robh guth air drochaidean neo cabhsairean ach ann an Uibhist a-mhàin – 
tha Uibhist a Deas agus Beinn na Fadhla air a bhith air an ceangal le drochaid bho àm an dara cogaidh , 
agus air do chabhsair a’ Chinn a Tuath fosgladh ann an 1956 bha na trì eileanan sin air an toirt còmhla .
Ann an 1974 , agus fios
gun robh na h- Eileanan gu bhith air an dèanamh ’nan aon sgìre ionadail , 
chuir comhairlichean ceistean air CalMac . 
Is iongantach na freagairtean 
a thàinig . 
Thuirt CalMac
nach biodh e comasach aiseag
a thadhladh ann am Beàrnaraigh a chur air adhart eadar ceann a deas na Hearadh agus Uibhist a Tuath .
Bha iad den bharail
gun robh feum air aiseag gu Sgalpaigh anmoch oidhche Haoine a bharrachd air trì aiseagan san latha . 
Cha robh guth idir air drochaid no cabhsair
agus cha tug iad beachd air na h- eileanan as fhaide a-deas ach a ràdh
gun robh feum air bàta na bu mhotha eadar Bàgh a’ Chaisteil agus Bhatarsaigh . 
Thug iad iomradh
gum biodh e comasach grant fhaotainn bho Ministreachd an Àiteachais air son ceadha ùr ann an Éirisgeigh .
An-diugh , aig deireadh na linne , faodaidh comhairlichean a bhith gu math moiteil air son na leasachaidhean
a thug iad . 
Aig aon àm b’ ann air bàtaichean iasgaich
a bhiodh Sgalpaich a’ dol thairis air a’ chaolas chun na Hearadh . 
Bha bàtaichean aisig a’ ruith fad 30 bliadhna
gus an deach an drochaid fhosgladh san Lùnastal 1998 . 
Chosg i £ 7 . 9 m , 
agus thàinig £ 4 . 2 m dheth bhon Roinn Eòrpa .
Dh’ fhuiling an sluagh ann am Beàrnaraigh mòran tàire , thar nam bliadhnachan , air an turas cuain a-null agus a-nall á Uibhist a Tuath . 
Bha iad gun cheadha ceart . 
Gu tric bhiodh aca ri sreap thairis air sgeirean agus creagan a réir
ciamar a bha an làn . 
Fhuair iad ceadhachan agus bàt’ aisig ùr , an Loch Bhrùsda , 
a bheireadh leatha càraichean
agus a bha a’ ruith eadar Ròghadal agus Beinn a’ Chaolais agus a’ tadhal ann am Beàrnaraigh . 
An sin air 8 Giblein 1999 dh’ fhosgail am Prionnsa Teàrlach cabhsair Bheàrnaraigh . 
Faodar a dhol a-null ’s a-nall ann a 2 no 3 mhionaidean . 
Chosg e £ 6 . 6 m ; 
thàinig £ 3 . 3 m bhon Aonadh Eòrpach .
Cuiridh na leasachaidhean sin gu mòr ri dòigh beatha nan Sgalpach ’s nam Beàrnarach . 
Mar eisimpleir tha dùil
gun tèid factaraidh giullachd bhradan fhosgladh an Sgalpaigh . 
Nuair dh’ fhosgail Cabhsair Bhatarsaigh ann an 1988 , 
thuirt Joe MacDhùghaill , neach-cathrach Comhairle na Coimhearsnachd , 
“ Mura b’ e
gun do dh’ fhosgail e , ’s dòcha
nach biodh duine san eilean an-diugh . "
Tha cabhsair Èirisgeigh aig an ìre 
far am bheil cinnt
gun tèid e air adhart .
Ceanglaidh e an Lùdag ann an Uibhist a Deas ri na Hann ann an Èirisgeigh . 
Tha dùil
gun tòisich an obair ro dheireadh na bliadhna
agus gun cuirear crìoch air ann an 2000 . 
An sin togar ceadhachan ùra aig Ceann a’ Ghàrraidh ann an Èirisgeigh agus aig Àird Mhidhinis ann am Barraigh . 
Tha CalMac an dùil an Loch Bhrùsda a chur air an t- slighe sin , 
oir tha a leithid de thathaich eadar na Hearadh agus Uibhist a Tuath
agus gum feum iad bàta nas motha ann an Caol na Hearadh .
Thuirt Murchadh Moireach , 
a tha os cionn nan Seirbheisean Teicneòlach , 
“ Tha a h-uile dùil againn , 
an uair bhios cabhsair Èirisgeigh deiseil , 
gum bi sinne air thoiseach air càch san Roinn Eòrpa a thoireadh còmhdhail . 
Is dòcha
nach eil sgrìob de dh’ eileanan eile ann 
far am bi e cho furasta siubhal . 
Cuidichidh sin le gnìomhachasan , 
agus gum fuirich feadhainn
a dh’ fhaodadh falbh . "
Ann an rannsachadh 
a rinn a’ Chomhairle ann an 1991
thàinig e am follais
gun robh 40 teaghlach anns a’ cheud gun chàr , 
agus cho-dhùin na comhairlichean 
gun robh e cudromach
gum biodh busaichean a’ ruith gu cunbhalach air feadh nan eilean agus eadar gach baile . 
Tha a-nis 27 companaidhean bhusaichean sna h- Eileanan an Iar
agus tha iad uile air am fastadh leis a’ Chomhairle , 
a tha cumail sùil gheur air faraidhean agus aois agus cofhurtachd nan carbadan . 
Tha e nis comasach do neach am Buta Leòdhasach fhàgail sa mhadainn trì latha san t- seachdain air còmhdhail phoblach agus a bhith ann am Bàgh a’ Chaisteil aig àrd fheasgair .
S dòcha
gum bu chòir don Chomhairle a-nis sùil a thoirt a-rithist air 9 mìle de rathad a thogail an Leòdhas eadar Nis agus Tolsta . 
Thog Seumas MacMhathain an dealbh an toiseach 150 bliadhna air ais . 
Chan eil teagamh
nach dèanadh e mòr fheum . 
Tha co-labhairtean nam pàrtaidhean poileataigeach seachad air son bliadhna eile , buidheachas don Fhreasdal . 
Chunnaic sinn ceithir air telebhisean , 
ach a-mach bho bhith a’ cùl-chàineadh a-chèile , 
cha chuala sinn mòran
a bha gu ar buannachd .
A’ tòiseachadh leis na Nàiseantaich an Inbhir Nis , saoilidh mi
nach robh mòran
a bha ùr no annasach aca , 
ged a gheall Alasdair Salmond
gum biodh Alba saor mun ruith ochd bliadhna .
Co-dhiubh a thig a leithid gu buil , 
’s ceist eile
a tha an sin . 
Mar as àbhaist cha d’ fhuair sinn mòran clàraidh air an telebhisean . 
Ach chan e nì ùr
a tha sin .
Ach chan urrainn mi sin a ràdh mun trì eile . 
Chruinnich na Libearalaich sa Bhaile Shoilleir ( Brighton ) 
far an do rinn Padaidh Ashdown òraid fhada air dha a dhreuchd a chur dheth mar cheannard na pàrtaidh an dèidh 11 bhliadhna . 
Chan eil teagamh ann 
nach fhaigh e dreuchd eile bho a dheagh charaid , Tonaidh Blàrach , a dh’ aithghearr
mura bheil mi air mo mhealladh .
Chuala sinn an sin bho Theàrlach MacUalraig , an ceannard ùr . 
Ged a bhuail esan air an riaghaltas an siud ’s an seo , 
cha robh mòran brìgh
sna thubhairt e , 
oir tha e follaiseach
nach eil caochladh a’ dol a thighinn air a’ chàirdeas
a tha eadar a’ phàrtaidh aige ’s na Làbaraich . 
Chan eil teagamh ann 
nach eil e air an aon ràmh ri Tonaidh a thaobh a’ dh’ Euro ’s a’ Mhargaidh Choitchinn agus mòran eile air a chùl . 
Mhol e an sin cho math 
’s a tha Seumas Uallas ’s a’ phàrtaidh a’ dèanamh am Pàrlamaid na h- Alba .
Ach se dearbhadh gnothaich a bhuil . 
Bha e cuideachd soilleir 
nach eil e fhèin agus Sìm MacEòghainn a’ treabhadh an aon iomair .
Sann ann am Bournemouth
a chruinnich na Làbaraich . 
B’ e Gòrdan MacIlleDhuinn , Seansailear na Stàitchiste , 
a rinn a’ chiad òraid . 
A rèir mar a thubhairt e , 
chan eil sinn a’ dol a dh’ fhaotainn càil as fhiach ás a’ chiste mhòr airgid 
a tha aige . 
Agus cha chuala sinn guth bhuaithe air Peinnsean nan Seann Daoine àrdachadh
gus am bi e air an aon cho-roinn ri àrdachadh thuarasdal .
a thug e guth air an iomradh
a rinn Sir Stiùbhart Sutharlan a thaobh suidheachadh nan seann daoine
a tha air an spùinneadh
nuair dh’ fheumas iad a dhol do thaighean-altraim . 
Ma bha neach stuama , 
feumaidh e pàigheadh , 
agus ma cheannaich e dachaigh dha fhèin
thèid a reic , 
ach ma chaith thu gun abhsadh gach sgillinn
a rinn thu
nuair a bha thu ag obair , 
’s mas ann an taigh comhairle
a tha thu a’ fuireach , 
pàighidh an Stàta gach sgillinn dhen chosgais . 
Saoilidh mi
nach eil cothrom na Fèinne againn uile . 
Dè fon ghrèin
a thachair don ghealltanas
a fhuair sinn ann an 1948
nuair a chaidh a ghealltainn dhuinn
nach biodh dìth no deireas oirnn bho bhreith gu bàs ?
Thubhairt e cuideachd 
gun robh e san amharc aig an Riaghaltas cothrom cosnaidh a chruthachadh do gach neach . 
Ach is i a’ cheist , 
co ás a tha an obair a’ dol a thighinn ?
Nochd an sin Tonaidh fhèin air an àrd-ùrlar . 
Agus abair searmon ! 
Ach mo chreach , cha robh mòran
a bha cudromach , no gu ar buannachd , san òraid . 
Mòran fhacal agus bòilich , 
ach gann am brìgh agus am poileasaidhean
a bhitheas ’nam buannachd do shluagh na rìoghachd . 
Rinn e gu leòr a chàineadh air na Tòraidhean . 
’S cò theireadh
nach eil iad airidh air ?
Ach cha chuir cùl-chàineadh greim ann am beòil nam bochd , 
agus ’nam bheachd , chan eil na poileasaidhean aig an Riaghaltas Làbarach tur eadar-dhealaichte bho
na dh’ fhàg Iain Màidsear agus Mairead Nic-an-Tughadair as an dèidh . 
Ged a rinn e iomradh air Keir Hardie , 
chan eil co-cheangail sam bith eadar na beachdan
a bha aig Hardie
nuair a stèidhich e a’ Phàrtaidh Làbarach ann an 1899 agus na poileasaidhean
a tha an Riaghaltas Làbarach a’ leantainn cho dian bho 1997 .
Sann don Linne Dhubh – Blackpool – 
a chaidh Uilleam Hague agus na Tòraidhean , 
’s a rèir coltais tha iadsan fhathast a’ sireadh tìr a’ gheallaidh , co-dhiù do ’n daoine taghte fhèin . 
Agus cò a nochd air an àrd-ùrlar ach an Leadaidh Nic-an-Tughadair agus Am Morair Tormod Tebbit . 
Thubhairt Tormod
gun robh e toilichte a bhith air ais dhachaigh air son a’ chiad uair ann an deich bliadhna aig co-labhairt
a bha a’ tighinn ri chàil . 
Cha tubhairt e 
“ Get on your bike , "
ach bha e follaiseach
nach tàinig caochladh air a bheachdan
ged a tha an aois air tromachadh air .
Chan fhaca mi a’ mhàileid làimhe aig Magaidh , 
ach chan eil teagamh ann 
nach d’ fhuair naidheachdair no dhà sgailc dhith . 
Ach tha là na paidhreach seo seachad agus 
foghnaidh 
na dh’ fhòghnas .
Rinn Mairead òraid a’ moladh Phinochet
’s mar bha e ’na bhata-làidir do Bhreatann ri linn Cogadh nam Falclands . 
Car son air thalamh
a rinn i a leithid ?
A rèir coltais rinn an deachdaire seo gnìomharran uabhasach
nuair a bha e ’na Cheann-suidhe air an t- Sile , 
’s tha gràin na creiche aig mòran air .
Air an là mu dheireadh , rinn Uilleam fhèin òraid mhòr , a’ càineadh Thonaidh gu dubh ’s ag innse dhuinn
dè a tha fa-near do na Tòraidhean
nuair a thilleas iad gu bhith a’ riaghladh an dèidh an ath thaghaidh . 
Chan eil teagamh ann 
nach eil iad a-nis nas fhaide gu deas
na bha iad fiùs ri linn Nic-an-Tughadair . 
Cha tug e iomradh air Iain Màidsear . 
’S a’ cumail ceuma ri 
dè a thubhairt Tonaidh ,
chàin e an Riaghaltas gu dubh , agus Tonaidh gu sònraichte . 
“ Chan eil ann ach duine foilleil , " ars esan . 
’S mar a thubhairt Nic-an-Tughadair na bu tràithe , 
is i an Roinn Eòrpa as coireach gu h- iomlain air son gach nì
a thachair san fhicheadamh linn . 
A rèir Uilleim , cha ghabh Breatann gnothach ris a’ dh’ Euro no ri còrdadh – no " treaty " – ùr sam bith
a nochdas sna làithean
a tha ri teachd . 
“ Leanaidh mise
agus bheir mi air ais dhuibh bhur rìoghachd , " 
thubhairt e sa cho-dhùnadh .
Sin ma-tà iomradh geàrr air 
na thachair . 
Ach a bheil am mòr-shluagh nì nas eòlaiche a thaobh chùisean
na bha iad air toiseach a’ chiad cho-labhairt ?
Chan eil mi fhìn co-dhiù . 
Ach chan eil mòran earbsa air a bhith agam bho chionn iomadh latha ann an nì
a their poileatiseans . 
Tha iad cho caochlaideach ris an aimsir ! 
Tha coimhearsnachd nan Gaidheal air fàilt' a chur air an naidheachd
gu bheil Pàrlamaid na h- Alba a' coimhead ri Oifigeir Gàidhlig fhastadh , 
ach thathar a' rabhadh
nach eil an seo ach a’ chiad cheum , 
's gum feum an Riaghaltas fhéin obraichean Gàidhlig a chruthachadh cuideachd .
Dh’ aontaich a’ Phàrlamaid air an t- seachdain sa chaidh an dreuchd a chruthachadh , rud
a tha ' cholbh sa air a bhith putadh air a shon
bho chaidh a’ Phàrlamaid a stéidheachadh . 
Tha dùil
gun téid sanas na h- obrach a chur a-mach sa Ghearran .
Tha e cudromach a ràdh
gur e a’ Phàrlamaid
agus nach e an Riaghaltas
a tha an dùil am post a chruthachadh . 
Mar aig Westminster , tha seirbhisich aig Riaghaltas na h- Alba dhaib' fhéin .
Tha a’ Phàrlamaid le luchd obrach fhéin a' toirt breith air an Riaghaltas ; 
tha Buidheann Chorporra air taobh staigh sin le riochdairean bho gach pàrtaidh a' déiligeadh ri ' banas-taighe ' - còirichean obrach , togalaichean 's a leithid . 
Se a’ bhuidheann seo , fo stiùir an Oifigeir Riaghailt , Sir Daibhidh Steel , 
a ghabh an co-dhùnadh as déidh éisteachd ri tagradh làidir bhon an Iar Neach Riaghailt , Seòras Reid , 
a tha gu mór air son na Gàidhlig .
Tha seo uile a' ciallachadh
nach bi guth neo cumhachd sam bith aig an oifigeir a thaobh
dé a tha tachairt san Riaghaltas , 
agus tha ceannard ChNAG , Ailean Caimbeul , ag ràdh
gum bu chòir dhan Riaghaltas a-nis oifigeir fhastadh dhaib' fhéin . 
“ Tha a’ Phàrlamaid ri moladh son gluasad an ìre mhath luath a thaobh dreuchd oifigeir a stéidheachadh , 
ach tha feum air oifigeir eile air taobh a-staigh an Riaghaltais cuideachd . 
“ Ma gheibh sinn Inbhe Thèarainte , 
mar tha dùil againn a gheibh ann an ùine 
nach bi ro fhada , 
feumaidh an Riaghaltas coimhead ri cuideigin fhastadh air son am poileasaidh sin a chur an céill . 
Mar as luaithe a nì iad sin , 
sann as fheàrr . "
Fhuair na beachdan seo taic bho fhear labhairt Gàidhlig nan Nàiseantach , Mìcheal Ruiseal , 
a thilg air an Riaghaltas
gun robh iad a' tarraing an casan
fhad 's a bha “ a’ Phàrlamaid a' sìneadh a-mach gu saoghal na Gàidhlig " .
Tha Ministeir na Gàidhlig , Alasdair Moireasdan , ag ràdh
nach eil sin fìor idir
agus chan eil e faicinn adhbhar air son dreuchd Ghàidhlig eile a chruthachadh san Riaghaltas aig an ìre sa . 
“ Tha daoine gu leòr againn san Riaghaltas
aig a bheil eòlas agus tuigse air a’ Ghàidhlig
a tha comasach air déiligeadh ri gach iarratas
a tha tighinn thugainn an-dràst . 
Tha litir neo pàipeir sam bith
a tha tighinn thugainn sa Ghàidhlig a' faighinn freagairt air ais sa chànan
agus leis a-sin chan eil mi faicinn adhbhar air son obair eile . 
Tha e math
gu bheil a’ Phàrlamaid a' coimhead ris an dreuchd sa a stéidheachadh , 
ach se gnothach
a tha sin dhaibhsan . "
Aig an ìre sa chan eil e buileach soilleir
dé bhios an t- oifigeir ùr a' dèanamh , 
agus bidh a’ Phàrlamaid , na pàrtaidhean poilitigeach agus na buidhnean Gàidhlig a' coimhead gu mionaideach ris a’ cheist sin . 
Bidh gu leòr ann 
a chumas cagnadh riutha . 
Mar eisimpleir tha e follaiseach
gu bheil feum aig a’ Phàrlamaid air cuideigin
a chuireas an céill
na tha i dèanamh dha na meadhanan sa Ghàidhlig . 
Chan eil e ceart nas mò
nach eil duine
a tha fileanta sa chànan an làthair gu cunbhalach air son clann-sgoile Ghàidhlig a thoirt mu chuairt na Pàrlamaid , rud
a th' air fhàgail an-dràst aig dorsair agus Catrìona NicIlleDhuibh
a tha ag obair ann an oifis Sheòrais Reid . 
Dh’ fhaodadh an t- oifigeir ùr cuideachd geàrr-chunntais mhìosail a sgrìobhadh air cùisean a' buntainn ris a’ Ghàidhlig 's a’ Ghàidhealtachd - rud
a chaidh a ghealltainn , 
ach nach tàinig gu buil fhathast . 
Agus tha faireachdainn làidir ann 
gum bu chòir dhan oifigeach a bhith ag obair gu dlùth còmhla ri mion-chànain agus cultaran Ceilteach eile .
Ge brith dé an riochd 
a bhios orra
tha Ailein Caimbeul a' faicinn
gur e sgilean labhairt agus sgrìobhaidh as cudromaiche air son na h- obrach , 
agus tha e a' rabhadh
gum feumar inbhe agus tuarastal cothromach a thabhann
ma tha an dreuchd a' dol a dhèanamh diofar ann an saoghal na Gàidhlig . 
“ Tha cunnart ann 
gu faodadh a’ Phàrlamaid an obair seo a stéidheachadh aig ìre ìseal . 
Se mearachd mhór
a bhiodh an sin , 'na mo bheachd sa . 
Ma tha an neach
a tha seo a' dol a dhèanamh diofar agus gu bhith conaltradh ri diofar bhuidhnean , 
feumaidh inbhe agus tuarastal ceart a bhith ann air son na daoine as comasaiche a thàladh .
“ Cha bu chòir leisg sam bith a bhith oirnn a bhith ag iarraidh sin , 
oir aig a’ cheann thall se obair air leth cudromach
a bhios an seo , 
a nì ceangal eadar a’ Phàrlamaid agus coimhearsnachd nan Gaidheal . "
[1] uill tha na sgiobannan [?] a' tighinn an àirde mu dheireadh
agus tha Alba a' dol a chluich bhon a' làimh chlì gun an làimh dheis
mar a tha sinne a' coimhead ris
agus fearaibh a' dol seachad air a chèile a-nise do dh' fhear-ghlèidhidh Leighton
agus Greedy a' breith air làimh air a chèile 
agus 's e dòchas math 
a tha sin 
gur e gèam glan
a bhios againn co-dhiubh 
uill tha sinn an dòchas
gur e co-dhiubh 
rèitire a' faighneachd dhaibh
a bheil iad deiseil
agus 's e Alba
a tha a' dol a thòiseachadh a' ghèam
agus 's e Dalgleish agus McIlvenny
a tha meadhanach air do mheadhan airson a' ghèam fhaighinn a dhol
agus tha an rèitire a' sealltainn ri fir an loidhne 
a bheil iadsan deiseil
's a bheil a h-uile duine air a dhol bhon a' phàirce ach na cluicheadairean
agus siud an fheadag a' falbh
agus tha iad air tòiseachadh
am ball aig Alba gu Nicol
Nicol a' feuchainn ri suas an loidhne gu Strachan
Strachan a' tionndadh leatha a' feuchainn suas gu McIlvenny sa bhad 
McIlvenny agus dithis timcheall air 
chaidh aghaidh a thoirt a-nuas
thuirt an rèitire
agus tha an rèitire a' toirt buille-shaor a dh' Alba 
agus 's e Souness
a tha a' dol dha gabhail
Souness buille a-nall gu taobh chlì [?] na pàirce a' feuchainn ri faighinn troimhe gu Cooper
thàinig am ball gu Malpas
Malpas gu Cooper
Cooper a-muigh air an loidhne thall staigh ma leth [?] leth na Astràilianaich
agus chaidh am ball a-mach
agus tha an rèitire ag ràdh
gur ann gu na Astràilianaich
a tha siud
agus 's e Davidson
a tha a' dol dha gabhail 
Davidson ga sadail a-steach dha na h- Astràilianaich
chuir esan gu Cosmina i
Cosmina air ais gu Davidson
Davidson ga feuchainn suas
ach choinnich MacLeish e
MacLeish air ais
agus thàinig i gu Murphy
Murphy leatha a-nise a' feuchainn suas gu Mitchell
ach choinnich Malpas i
agus dh' fheuch esan suas air ais gu McIlvenny
agus tha O' Connor còmhla ri McIlvenny
agus fhuair esan i
agus chuir e air ais sìos i gu MacLeish le a cheann
agus tha iad a-staigh ann an leth na na h- Albannaich
Souness a' stad a' bhuill agus ga chuir gu Aitken
Aitken a-mach gu an taobh-sa dhen a' phàirc
sìos gu Strachan
Strachan a' dol a-steach a leth Astràilia leatha suas gu Dalgleish
Dalgleish a' feuchainn ri stad 's a' feuchainn ri tionndadh
Dalgleish le triùir Astràilianaich [?] 
suas gu McIlvenny
McIlvenny air ais gu MacLeish eh gu Dalgleish
agus [?] air falbh le cheann i
tha i aig Murphy a-ni
tha i aig Watson a-nise
chuir esan air ais gu Davidson i
's chuir Davidson air ais gu Greedy fear-glèidhidh Astràilia
agus tha Greedy ga cur a-mach an-nise
agus fhuair e air ais i
am ball aig Greedy ma-thà 
's tha e a' faicinn
dè nì e leatha 
Greedy leatha
buille mhòr suas meadhan na pàirce
tha i a' tighinn a-nuas ann an leth Alba
Malpas suas
chaill esan i gu MacLeish
MacLeish le a cheann
Aitken a' dol suas
agus tha Watson còmhla ris
McIlvenny leatha 
McIlvenny thall air taobh thall na pàirce
agus tha an rèitire ag ràdh
gun deach droch chluich a dhèanamh an siud 
agus 's e buille shaor
a bhios ann do dh' Alba dìreach slat no dhà air taobh a-staigh an leth aca fhèin air taobh thall na pàirce 
Malpas a' dol dha gabhail ma-thà a' faicinn
cò tha ga h- iarraidh a' faighneachd
cò tha ga h- iarraidh tha
chan eil duine ga h- iarraidh a - rèir coltas
Malpas leatha mu dheireadh
suas gu McIlvenny a-rithist
McIlvenny agus Radcliffe a' dol suas còmhladh
thàinig i sìos gu Murphy do dh' Astràilia eh
thàinig i air ais gu Malpas
Malpas ga fàgail aig Cooper thall air taobh thall a' phàirc 
agus esan a' feuchainn ri faighinn seachad air Watson
ach rinn Watson a' chùis air
agus thàinig i a-nis gu Mitchell
Mitchell leatha
agus tha Mitchell agus MacLeish leatha
agus 's e MacLeish
a bhuail mu dheireadh i
agus 's e sadadh a-mach
a bhios ann do dh' Astràilia  
sadadh a-steach
a bhios ann do dh' Astràilia
agus a Mhurchaidh dè do bheachd air a' ghèam gu ruige seo ?  
[2] uill chan eil càil a phàtran a' tighinn a-mach dìreach a' bhall ga bhualadh timcheall 
chan eil na h- Albannaich a' feuchainn air a ghluasad nas sgileile a' feuchainn air pàtarain bheaga a dhèanamh
ach chan eil càil a' tighinn a-mach follasach a's a' ghèam fhathast a-rèiste
[1] Strachan leatha ma-thà gu Nicol
Nicol suas gu McIlvenny a-rithist
agus tha Radcliffe còmhla ri McIlvenny
agus tha fear an loidhne ag ràdh
gur e 
gun do bhuail McIlvenny siud le a làimh
agus 's e buille shaor
a bhios ann dha na h- Astràilianaich
agus tha mi a' smaoineachadh
gur e Jennings
a tha a' dol dha gabhail
chan e 
tha e ga fàgail aig Yankos
Yankos ma-thà air ais dhan fhear-gleidhidh Greedy
Greedy leatha
agus tha e ag iarraidh air na cluicheadairean gluasad sìos
tha Jennings a' tighinn air ais dha 
agus thill e a-mach gu Jennings
tha Jennings ga chuir air ais gu Greedy i
Greedy a' coimhead a-rithist a' dol dha [?] aige fhèin tarsaing a' bhucais
tha e a' sealltainn
cò tha ga h- iarraidh
buille mhòr sìos meadhan na pàirce ma-thà
tha e a' tighinn a-mach dhan taobh-sa dhen a' phàirce
thàinig i a-nuas gu Nicol
Nicol le a cheann gu Strachan
agus thug Jennings bhuaithe i
Nicol a-rithist suas gu Dalgleish 
Dalgleish ga toirt a-nuas
Dalgleish cumail a' bhuill glè mhath 
triùir Astràilianaich timcheall air
agus 's e Jennings
a rinn droch chluich air mu dheireadh
agus tha an rèitire ag ràdh
nach bu chòir do Dalgleish a bhith air a feuchainn buille air ais air Jennings an siud ged a
's e droch chluich
a bh' ann 
's tha e a' cantail ris gun e siud a dhèanamh tuilleadh
's tha Dalgleish a' faighneachd dha
dè rinn e
[2] Bha Dalgleish a' dìon a' bhuill gu math comasach an siud Aonghais
agus bha trì cluicheadairean aige [?] mun cuairt air 
[1] Souness leatha ma-thà a-steach dhan a’ bhucas
agus Malpas
chan e Malpas ach Miller ruith a-steach
bhuail e a cheann rithe
ach chaidh i seachad
agus chan eil cunnart sam bith ann an siud dha na h- Astràilianaich
agus 's e buille-a-mach
a bhios ann dhaibh fhèin
[2] an tug thu an aire Aonghais air a 
chaidh an rèitire cothrom an aghaidh MacIlvenny
thug e
dh’ fhalbh e aig astar gu math sgiobalta
agus dh’ fhàg e na cluicheadairean dìon air a chulaibh
tha e caran mì-fhortanach
gun do bhuail am ball na làimh
tha mi a' smaoineachadh
ach sheall e
gu bheil e gu math nas luaithe na na cluicheadairean dìon air an taobh-sa dhen phàirc co-dhiubh
[1] ball a' tighinn a-nuas 'sa chearcall meadhan ma-thà Mitchell le a cheann
's bhris am ball gu Dalgleish
Strachan ga fàgail aig Nicol
ach rinn e a’ chùis air Nicol
agus thug e a char às
agus tha i a-nis aig Murphy
Murphy a' dol a-steach gu bucas Alba 
a-mach air ais gu Mitchell
air an loidhne ann an seo
tha iad a-staigh am bucas Alba a' feuchainn a-nall gu Murphy
ach fhuair Nicol a chas rithe an toiseach
agus tha i a-nis aig Jennings do dh’ Astràilia
tha esan ga cumail a-staigh faisg air bucas Alba 
agus dh’ feuch e air a cur a-nall gu Murphy
ach chaill Murphy i
tha i aig Souness
Souness gu Aitken
Aitken a' faighinn seachad air Watson
tha i a-nis aig MacIlvenny
MacIlvenny gu Dalgleish
agus thàinig [?] dìreach a-steach gu math cruaidh air Dalgleish an siud
agus leag e e
agus siud air [?] Ratcliffe dhan an leabhran 
tha an rèitire ga shealltainn fhèin gu math cruaidh aig an ìre-se a Mhurchaidh
[2] bha
agus bha Dalgleish gu math fortanach [?] 
thug e slaic air
nuair a chaidh e sìos
thug e slaic air
agus bha sin gu math follaiseach bhon an taobh seo co-dhiubh
chan eil fhios a'm
a bheil fear na loidhne a' dol a thoirt aire a’ rèitire chon an sin 
ach bha Dalgleish gu math fortanach
's e dìreach gu [?]
[1] uill aig an ìre-sa tha faisg air sia mionaidean air a dhol dhen a’ ghèam
agus chan eil tadhal aig taobh seach taobh fhathast
agus tha buille shaor do dh’ Alba dìreach dhà no trì shlait air taobh a-staigh leth na h- Astràilianaich
agus thàinig Souness leatha
agus chuir e a-nall gu MacLeish i
MacLeish air ais gu Souness
Souness ga cur a-mach an taobh-sa gu Malpas
Malpas gluasad suas gu bucas na h- Astràilianaich
MacIlvenny a' ruith air a shon ma choinneamh bucas na h- Astràilianaich
MacIlvenny leatha 
agus tha Jennings còmhla ris
agus fhuair MacIlvenny a-nall i
tha i a-staigh ann am bucas na h- Astràilianaich
Cooper leatha
agus tha Cooper [?]
ach chaidh i seachad
's tha an rèitire ag ràdh
nach robh droch chluiche sam bith an siud 
gu math faisg a Mhurchaidh
[2] glè fhaisg agus deagh chluich le MacIlvenny thall air a' chorner
cha robh càil a sheans aige shaoileadh tu càil a dhèanamh leis a’ chùl leis an dòigh
a bha a’ chluich a' dol
agus dithis chluicheadairean dìon air a chùlaibh
ach chùm e a' dol
agus fhuair e am ball tarsaing
agus cha mhòr 
nach d’ fhuair sinn a’ chiad tadhal a's a-siud
[1] Davidson leatha ma-thà air a feuchainn a-mach
buille mhòr àrd suas am meadhan na pàirce a' tighinn a-nuas 'sa chearcall meadhanach [?] an àirde
's fhuair e a cheann aice suas gu MacIlvenny
ach tha O' Connor ann roimhe
agus tha Dalgleish agus Yankos a' ruith a-steach ann 
fhuair Yankos air tionndadh air falbh
Dalgleish fhuair e a-steach air MacIlvenny [?] 
agus thug e am ball bho Yankos
fhuair e seachad air Yankos
ach tha fear an loidhne ag ràdh
gun deach a leagail
agus chaidh a leagail gu dearbha sìos ann a-siud
agus tha an rèitire a' toirt buille shaor do dh’ Alba dìreach air an loidhne ri bucas Astràilia air làimh dheis Alba 
mar a tha …
[2] tha MacIlvenny Aonghais a' coimhead gu math beòthail aig an ìre tha seo
tha e a' ruith airson a' bhall
's tha e a' cur dragh leis cho sgiobalta
[1] Strachan leatha ma-thà a-steach dhan a’ bhucas
agus tha e air a cur a-mach a-rithist
tha i a' tighinn gu Nicol
Nicol ga feuchainn air ais gu Malpas
Malpas suas leatha Pasunas
ach bha Pasunas glacte air cùl cluicheadairean dìon Astràilia
agus 's e buille shaor
a bhios a-siud do dh’ Astràilia
[2] uill ma-thà a-nise 'se ochd mionaidean faisg air ochd mionaidean dhen a’ ghèam air a dhol seachad
agus chan eil cus a phàtran ri fhaicinn fhathast air a’ ghèam
ach tha Alba 
agus tha Dalgleish agus tha mi a' smaoineachadh MacIlvenny a' dol a chur dragh air cluicheadairean dìon Astràilia
ma chumas iad am ball ìosal [?] 
tha iad gu math nas sgiobalta air an casan
na tha na cluicheadairean dìon Astràilia
chanain-sa aig an ìre seo
[1] Aitken an-àirde leatha
's am ball a-rithist aig MacIlvenny
MacIlvenny a' ruith a-steach a bhucas Astràilia ga feuchainn a-nall
's fhuair Davidson a chas thuice
agus chaidh i seachad air an loidhne
agus 's e buille bhon oisean
a bhios ann an sin do dh’ Alba 
Alba a' cumail a' chluiche thuca an-dràsda a Mhurchaidh
[2] tha gu dearbha
agus mas ann as motha
a chumas iad an cuideam a tha seo orra
's ann as buailtiche
a tha iad mearachd a dhèanamh
[1] Cooper leatha
tè ghoirid gu Dalgleish
Dalgleish a' feuchainn ri faighinn seachad air na daoine
a tha còmhla ris ann an sin
tha e fhèin 's Cosmina còmhladh ann an sin
thàinig e air ais gu Cooper
fhuair Cooper troimh na casan aige 
Cooper a-nall leatha
agus fhuair Yankos a cheann aice
agus 's e Murphy mu dheireadh
a dh’ fheuch buille mhòr a-mach oirre
[1] agus tha Malpas a' ruith air ais airson a' bhall fheuchainn suas a leth Astràilia a-rithist
tha e ga cur gu Nicol 
Nicol leatha gu MacLeish 
MacLeish a-nise a' faicinn
dè as urrainn dhasan a dhèanamh rithe 
gu Miller 
Miller gu MacIlvenny 
gu MacLeish 
MacLeish a' ruith a-steach a bhucas na h- Astràilianaich a-mach gu Strachan a-nise 
Strachan a' tionndadh leatha
thàinig i air ais gu Miller 
Miller air oir a’ bhucais
a-steach leatha gu MacIllvenny
MacIllvenny sìos [?] 
tha e a' feuchainn ri tionndadh
ach 's e buille bhon oisean
a bhios an siud
fhuair Ratcliffe i a chas thuice an toiseach 
[2] cluiche math dha-rìreabh bho [?] aig taobh deis na pàirce
mar a tha àsan [?] 
bho MacLeish
's MacIlvveny 's tha MacIlveny an còmhnaidh a' faighinn a-steach dhan bhocsa
agus tha e làidir agus fiù ’s
nuair a tha na cluicheadairean dìon a' tighinn a-steach air a chùlaibh
tha e a' cumail air a chasan an àite a dhol sìos
agus 's e rud math
a tha sin
[1] Cooper leatha 
buille bhon oisean ma-thà air an taobh-sa dhen phàirce
Alba a' cluich bhon làmh chlì dhan làmh dheis
mar a tha sinne a' coimhead air
agus Cooper leatha a' dol a dh’ fheuchainn tè àrd a-steach dhan a’ bhucas
Miller an àirde 
Aitken an àirde leatha
ach chaill e i
agus thàinig i a-nis gu Creeno 
Creeno ga feuchainn a-mach
thàinig i air ais gu Cooper [?] 
chuir e suas gu Nicol i
Nicol a' tighinn a-steach a bhucas na h- Astràilianaich
a-nall leatha gu Dalgleish
Dalgleish airson [?] 
dh’ fheuch e buille oirre
thàinig e gu MacIlveny
ach fhuair Greedy grèim oirre
thàinig 
siud fear bho barr na casan aige
[2] thàinig [?] bhuail siudach [?] 
tha mi a' smaoineachadh 
thàinig i air gun fhiosda agus dìreach
thàinig e bho a chois neo bho [?] 
chan eil mi buileach cinnteach
ach bha e caran mì-fhortanach an siud
[1] Greedy leatha ma-thà
buille mhòr sìos a leth Albainn
agus tha Malpas a' gabhail [?] rithe 's a' cumail a shùil oirre
thathar a' toirt sìos a-nise
agus chuir e air ais gu Leighton i 
Leighton a' sealltainn
cò tha ga h- iarraidh
agus MacIlvenny le a làmh an àird
chan eil càil [?] 
Leighton buille mhòr leatha 
tha e a' tighinn a-mach dhan taobh-sa dhen a’ phàirce a' tighinn a-nuas gu Strachan
agus chaidh Jennings an àirde còmhla ris
fhuair Jennings a cheann thuice
agus 's e sadadh-a-steach 
a bhios ann do dh’ Alba fear shìos fodhainn ann an seo
agus 's e Nicol
a tha ga gabhail
Souness a' ruith dha a' tighinn thuige ga cur air ais gu Nicol 
Nicol leatha 
Nicol ga cur air ais gu Leighton 
[2] tha iad a' feuchainn an siudach Aonghais ri Leighton thighinn a-steach chun a’ ghèim 
tha e buailteach 's docha e fhèin a chall
mur am faic faigh e am ball na làmhan an-dràsda 's a-rithist
[1] Aitken leatha ma-thà taobh thall na pàirce a' tighinn a-steach a leth na h- Astràilianaich 
tha e a' tionndadh air ais ga cur suas gu Cooper 
Cooper a' falbh suas an loighne as fhaide air falbh bhon an seo ach a' feuchainn ri tionndadh 's taobh a-staigh Davidson
fhuair e seachad air
tha e a' tionndadh a-steach a-rithist
fhuair e a-steach dhan a’ mheadhan i gu Dalgleish 
Dalgleish ann am bucas na h- Astràilianaich
tha e ga feuchainn a-steach
agus b' fheadar do Creeno thighinn air ais siud a chur a-mach do [?] airson buille bhon oisean dha na h- Albannaich
agus 's e Cooper fhèin
a tha a' dol dha ghabhail air taobh thall na pàirce
agus tha mi a' smaoineachadh
gur e tè mhòr
a tha gu bhith an seo an àite tè ghoirid
man a rinn e an turas eile
chan e 
tè ghoirid
a th' ann gu MacIlvenny
MacIlvenny gu Cooper
Cooper a' feuchainn ri tionndadh air ais timcheall air Creeno
ach fhuair Creeno thuice an toiseach
agus chuir e a-mach i air taobh thall na pàirce
agus 's e sadadh-a-steach 
a bhios ann do dh’ Alba 
[2] tha bha iad a' feuchainn an cleas ud anns a’ ghèam an aghaidh Ghearmailte Gearmailte an ear cuideachd bhon breab o 'n oisean am ball a' tighinn ìosal agus goirid gu corner a’ bhocsa 's ga chur air ais an uairsin
cha do dh’ obraich e uamhasach math anns a’ ghèam an aghaidh nan Gearmailteach
ach chan eil càil a dh’ fhios
nach urrainn dhaibh a dhèanamh nas fhearr anns an fhear seo
[1] ach shaoileadh tu
ged a tha cluicheadairean nas motha aig na h- Astràilianaich 
tha na buill àrd air a bhith a' dol a-steach 
thathar air a bhith gam fàgail ann am beagan de thrioblaid
[2] 's docha rudeigin tha [?] air na feadhainn comasach
a tha mun cuairt orra anns an t- suidheachadh
a tha sin
[1] am ball ma-thà a' tighinn gu Davidson 
chan ann ach aig O' Connor
O' Connor ga tionndadh air ais gu Greedy 
Greedy ga sadadh a-mach dhan taobh-sa dhen phàirc gu Jennings 
Jennings leatha a' faicinn
cò aige as urrainn dha a cur
chuir e tarsaing oir a’ bhucais i 
tha e a' tighinn air ais uige
ach tha Strachan a' dol a-steach [?] air Jennings
faodaidh mi a dh’ ràdh le fìrinn
gun do dh’ fheuch e airson a’ bhuill an siud
agus tha mi a' smaoineachadh
gu bheil an rèitire ag aontachadh ris an sin
agus chan eil
tha fear an loighne ag ràdh
gur e droch chluich
a bh' ann 
agus 's e buille shaor
a th' ann do dh’ Astràilia 
sìos an loighne leatha
ach tha Nicol ga coinneachadh 
buille àrd suas leatha
MacIlvenny a' ruith air a son a' feitheamh rithe
tha O' Connor air mearachd air choireigin a dhèanamh 
thàinig i gu Creeno 
Creeno ann am meadhon na pàirce leatha gu O' Connor 
O' Connor a-nall gu taobh thall na pàirce gu Davidson 
Davidson air ais gu O' Connor 
O' Connor suas leatha gu Cosmina 
Cosmina ga tionndadh air ais
[1] agus tha Creeno fhèin a' ruith a-steach gu bucas Alba leatha 
agus tha e a' cur a-mach gu taobh thall na pàirc e gu Mitchell 
Mitchell a' ruith a-steach dhan a’ bhucas leatha
agus chuir Aitken a chas anns an rathad air 
agus tha na h- Astràilianaich ag ràdh
gur e buille peanasach
a bu choir a bhith an siud
ach cha do dh’ èisd an rèitire riutha
agus tha i a-nis a' tighinn gu Dalgleish 
Dalgleish ann am meadhon a’ chearcall-meadhain
le a cheann gu MacIlvenny 
MacIlvenny a' ruith gu math làidir a-nise [?] 
agus am ball aige fhathast
thàinig i gu Strachan
ach thuirt an rèitire
gur e droch chluich
a bha siud
agus gun deach MacIlvenny a chumail air ais 
tha i aig Dalgleish ma-thà 
Dalgleish [?] bucais na h- Astràilianaich agus Ratcliffe còmhla ris
chuir e gu Nicol i a-muigh air an loighne seo
a-steach gu Strachan am broinn bucas na h- Astràilianaich
Strachan a' feuchainn ri faighinn timcheall air Yankos
agus 's e buille bhon oisean
a bhios ann an siud do dh’ Alba a-rithist
[2] 's e an rud as taitniche mu dheidhinn seo air fad Aonghais
gu bheil iad na cluicheadairean Alba a' faighinn chun na loighne
Strachan MacIlvenny Dalgleish Cooper tha iad uileag a' faighinn chon na loighne
chan e ann ach
[1] tè ghoirid ma-thà gu Nicol 
Nicol a-steach leatha a bhucas na h- Astràilianaich gu Stracan 
Strachan air ais a-mach gu Cooper 
Cooper a' sealltainn tè àrd a-nall gu 
dh’ fhàg Dalgleish i 
ach fhuair na h- Astràilich a-mach i gu Sounness
Souness a-nall gu Miller
Miller air taobh thall na pàirce ga feuchainn a-steach
ach stad Davidson e le a chasan 
Davidson buille mhòr a-mach gu Cosmina 
Cosmina a' ruith leatha a-nise sìos a’ phàirce
fhuair e seachad air Malpas
tha e a' ruith a-steach a bhucas Albainn
Leighton a' tighinn a-mach
bhuail e le a chas i
agus bhuail Leighton a-mach gu Malpas i
ach chan eil an cunnart seachad fhathast
sgàth tha Watson a' ruith a-steach air Malpas 
Malpas gu Souness 
Souness gu Aitken 
Aitken leatha
Aitken a' sealltainn
am faigh e a cur gu MavIlvenny
fhuair e air taobh na pàirce i
tha iad a-staigh air leth [?] a-steach air na h- Astràilianaich 
ach chaidh i a-mach
agus 's e sadadh-a-steach 
a bhios ann do dh’ Astràilia 
dh’ fhaodadh siud a dhèanamh gu math cunnartach a Mhurchaidh
[2] dh’ fhaodadh gu dearbh
tha e a' sealltainn cho fada a fhradharc
agus a tha Leighton
bha a shùil air
dè bha a' dol air adhart air ma choinneamh
agus cha [?] 
chunnaic e an cunnart
bha e a-mach chon an loighne
agus chuir e a-mach am ball gu sàbhailte gu fear dhe na cluicheadairean aige fhèin 
ach feumaidh fear-glèidhidh an còmhnaidh a bhith aire a bhith air
dè tha a' dol air adhart air toiseach air
agus bha Leighton a' dearbhadh
gun robh aire gu math mionaideach air an siud
[1] Davidson ma-thà gu Cosmina 
Cosmina leatha air ais gu Davidson
agus chaidh Miller a-steach cruaidh air Davidson
agus 's e sadadh a-steach 
a bhios ann do dh’ Astràilia 
Davidson air ais leatha gu Yankos
Yankos buille mhòr sìos gu Murphy 
chaill Murphy i
agus thàinig i gu Nicol
Nicol a-staigh faisg air a’ bhucas aige fhèin a' gluasad a-mach leatha 
Nicol ga feuchainn suas gu Dalgleish 
Dalgleish agus O' Connor còmhla ris
chuir esan air ais gu Strachan i
Strachan gu MacIlvenny 
MacIlvenny [?] a’ bhucais a-mach gu Nicol 
Nicol a' ruith oirre
agus Jennings a' tighinn a-steach air
agus chuir Jennings a-mach i airson sadadh a-steach do dh’ Alba 
Nicol ga ghabhail gu math cabhagach ga feuchainn ri a faighinn a-nall gu Strachan
ach choinnich Creeno i le a cheann
agus chaidh i seachad
agus 's e buille bhon oisean
a bhios ann air an taobh-sa dhen phàirc do dh’ Alba 
chan e 
tha an rèitire ag ràdh
gur e buille-a-mach
a bhios ann do dh’ Astràilia
[2] tha mi a' smaointinn
gun robh e ceart an siud Aonghais cuideachd a' coimhead bhon an seo 
's e an rud mu dheidhinn a’ ghèim
chan eil cluicheadairean Alba a' toirt cus fois dhaibh idir seatlaigeadh air a’ bhall
agus sin leasan
a dh’ ionnsaich iad bhon a’ ghèam an aghaidh na Cuimrich an seo o chionn sia mìosan air ais
[1] ach feumaidh mi a aideachadh
gu bheil na h- Astràilianaich
gu bheil iad glè mhath air a faighinn air ais fiù ’s an t- adhartair
a th' aca ann an seo Creeno a' faighinn air ais
agus tha e a' cluich mar cluicheadair dìon 
co-dhiubh am ball aig Cosmina 
Cosmina ga sadadh a-mach ga feuchainn a-mach gu taobh eile na pàirce gu Watson 
Watson a' feuchainn ri ruith sìos an loighne leatha
agus tha fear an loighne ag ràdh
gun robh i siud a-muigh 
Aitken ga gabhail ann an cabhag suas gu MacIlvenny 
MacIlvenny agus O' Connor còmhla
agus tha an rèitire ag ràdh
gur e droch chluich
a bha siud a-rithist aig O' Connor
agus 's e buille shaor
a bhios ann do dh’ Albainn
[2] tha mi a' smaoineachadh
ma chumas an gèam a' dol aig an astar
a tha seo man àm
a bhios sinn a's am fichead mionaid mu dheireadh
gum bi sgioba Astràilia gu math sgìth
a chionn mar a thuirt na balaich na bu tràithe
chan eil ach aonan dhiubh
a tha proifeiseanta anns an obair Davidson aig Nottingham Forest
ach tha an còrr dhiubh 
's ann gu math [?] 
a tha iad an sàs anns an obair 
a tha seo
[1] am ball ma-thà a-staigh ann am bucas Astràilia
ach fhuair Yankos buille a' leigeil le a chas
an dèidh sin thug Daibhidh Cooper a-nuas e 
agus thàinig e gu Aitken 
Aitken ga thionndadh air ais gu Souness 
Souness ga fheuchainn a-mach dhan taobh-sa dhen a’ phàirc gu Nichol
[1] Nichol 'ga feuchainn suas gu MacIllveny
ach thionndaidh Creeno air ais gu Jennings i
agus tha Jennings 'ga cur air ais gu Greedy i 
Greedy leatha ma-thà
fiù 's aig an ìre-sa chanadh tu mu na h- Astràilianaich
g' eil iad a' feuchainn ri cur an ùine seachad agus an ùine a chaitheamh air dòigh sam bith
as urrainn dhaibh
Greedy ' feuchainn buille mhòr sìos leatha
MacLeish an-àird air a son
fhuair MacLeish ceann uice
thàinig i gu Creeno 
Creeno a-mach dhan taobh-sa gu Jennings
Jennings ' feuchainn ri a faighinn timcheall air Strachan a-steach air ais a mheadhon na pàirce gu Murphy
ach chaill Murphy i
's tha i 'nise aig MacIllveny
MacIllveny a' ruith agus O'Connor còmhla ris
stad MacIllveny am ball
tha am ball aig MacIllveny fhathast
air ais gu Souness
Souness a-nis ' faicinn
cò aige as urrainn dhasan a cur
mu dheireadh chuir e gu Strachan i [?] bucas na h- Astràilianach
Strachan a' gluasad a-steach dhan a’ bhucas 
tha e ' feuchainn ri faighinn seachad air triùir dhiubh
ach thàinig Creeno air ais a-rithist
man a tha e air a bhith ' dèanamh
bho thòisich an gèam
a tha seo
agus 'se buille bhon oisean 
a bhios ann do dh’ Albainn
tha ochd mionaidean deug dhen a' game air a dhol seachad
agus gun a-seo chan eil tadhal aig taobh seach taobh fhathast 
Cooper leatha ma-thà agus Nichol còmhla ris
'se [?] 
tha iad air a bhith ' gabhail
ach tha Cooper gun taobh-sa 'ga cur a-null gun a’ bhucas 'ga feuchainn a-steach
ach thàinig i a-mach
agus 'se sadadh a-steach
a bhios ann do dh’ Alba dìreach mu choinneamh bucas na h- Astràilianaich
agus 'se Nichol
a tha ' dol dha gabhail 
na cluicheadairean gu lèir aig Albainn shuas
ach Malpas tha e 'na sheasamh a's a’ chearcall meadhon
Strachan ma-thà leatha gu Cooper
Cooper gu Souness 
Souness ' feuchainn buille oirre 
agus fhuair Greedy grèim oirre 
agus 'se sàbhaladh math
a bha siud aig Greedy
bha i air a buaileadh gu math cruaidh a Mhurchaidh
[2] bha
chaidh buille math dha-rìreabh bho a-mach ma fichead slat a-mach bho na puist
agus bhuail e i gu math comasach [?] 
agus chaidh
thainig am fear-glèidhidh a-nuas gu math airson grèim fhaighinn oirre cuideachd gu math sgiobalta airson grèim fhaighinn oirre
[1] Aitken gu MacIllveny
MacIllveny air ais gu Malpas
tha i dìreach [?] a-staigh air leth na h- Astràilianaich gu Dalgleis a's a’ bhucas
agus fhuair Creeno a chas uice a-rithist
agus chuir e a-mach i air taobh thall na pàirce
agus 'se sadadh a-steach
a bhios ann an siud a-rithist do dh’ Alba 
'se Aitken fhèin 
a tha ' dol dha gabhail
tha e 'ga feuchainn gu Dalgleish
ruith Dalgleis a-null
Dalgleis a’ chiad turas a-null a-null dhan a’ bhucas 
agus chaill Greedy i
ach bha MacIllvenny bha e dìreach slat no dhà air dheireadh
agus chaidh siud a-mach airson buille bhon oisean
a Mhurchaidh
[2] ma chumas seo a' dol Aonghais
chan eil againn ach dìreach feum 'san t- saoghal
gheibh sinn gheibh sinn fear gheibh sinn fear a dh’ aithghearr
tha mi a' smaoineachdainn
tha am ball a' dol a dh’ àite sam bith a-nisd aig 'ga shadail a-mach no a bhualadh a-mach a dh’ àite sam bith air cùl na puist no a-mach dhan taobh eile na pàirce
[1] Strachan leatha gu Cooper
Cooper a-staigh a's a’ bhucas
tha e a' feuchainn buille oirre
ach stad Yankos i
agus buille eile ann an siud
agus tha MacLeish ag ràdh
gun deach
gun d’ bhuail fear dhe na h- Astràilianaich le a ghàirdean i
ach tha an rèitire ag ràdh
gur e buille bhon oisean
a th' ann 
agus tha Cooper a' dol dha gabhail a-rithist 
Cooper 'ga cur sìos ma-thà
agus tha e a' coimhead
cò tha 'ga h- iarraidh a-staigh 
MacIllvenny air a’ phost as fhaisg' air
Cooper leatha a-steach àrd [?] 
agus stad O' Connor i
agus chuir e mach i
agus 'se sadadh a-steach 
a bhios ann do dh’ Alba 
Nichol leatha ma-thà
Nichol agus Dalgleish a' ruith dha
Nichol a' faicinn
cò uige a gheibh e air a cur
agus chan eil seo a' còrdadh ris an luchd-amhairc idir
gu Dalgleis
agus leum Creeno le a cheann
agus buille eile bhon oisean
a bhios ann dha na Astràilianaich
tha Dalgleis a' tighinn a-nall gun an oisean
agus tha Nichol a' coimhead
ach cò aca a tha e ' dol dha feuchainn
[2] [?] tha MacLeish a' dol suas air an loighne 
ach tha e a' tarraing a-mach a-nisd cuideachd
[1] Dalgleish leatha ma-thà gu MacIllvenny
chaill a h-uile duine 
a bh' ann i
MacLeish an-àirde le a cheann
thuit [?] 
fear eile do dh’ Astràilia an sin gu Malpas
Malpas tè àrd
agus tha fear an loighne ag ràdh
gun deach cluicheadairean Alba glacadh aig cùl na h- Astràilianaich
agus 'se buille shaor
a bhios ann 
agus tha siud a' leigeil na h- Astràilianach às airson treiseag bheag eile
[2] uill siud a’ chiad saorsa 
a th' air a bhith aca a-nisd tha mi ' smaoineachadh airson còig no sia mhionaidean
agus tha e gu math feumail dhaibh
tha mi a' smaoineachadh
ach ma chumas seo a' dol
chan eil teagamh sam bith againn
nach tig tadhal gu math sgiobalta
[1] ach 's dòcha
gur e rud draghail
gun robh [?] a' cumail a-mach
gur ann mar seo
a bha a’ chluich a' dol co-dhiubh
agus gun cumadh iadsan Alba a-mach dhan ghnothach co-dhiubh
buille shaor ma-thà dha na h- Astràilianaich agus Nichol agus Mitchell a' ruith air a son 
Mitchell a' feuchainn ri stad a’ bhuill
ach ruith e a-mach air a’ phàirc
agus 'se buille a-mach
a bhios ann a-nise do dh’ Alba 
thànig am ball troimhe gu Mitchell
ach cha b' urrainn dha stad no càil a dhèanamh dhi
Layton ma-thà ag eubhachd ri MacIllvenny
MacIlvenny
's a ghàirdeanan an-àird a-rithist
chanadh tu air
gu bheil an t- acras air airson a’ bhall
Layton leatha ma-thà
buille mhòr suas gu meadhon na pàirc
Strachan ' feuchainn ri a toirt a-nuas 
ach ruith e air falbh air
agus chaidh e a-mach
agus 'se sadadh a-mach
a bhios ann do dh’ Astràilia
agus tha Jennings a' dol dha gabhail slat no dhà dìreach air taobh a-staigh leth Alba dìreach shìos bhuainn ann a sheo
agus Jennings 'ga cur gu Creeno
[1] 'se buille
a th' ann do dh’ Alba 
'son tha iad air a bhith a' cur feagal air luchd-dìon Yugoslavai gu ruige seo
co-dhiubh is Spasitch leatha
tha e 'ga cur air ais gu Yositch
Yositch gu Haddiebegitch
tha esan a-nis 'ga cur gu Stoykevitch
gu Basdorelitch
gu Stoygevitch 
Stoygetvitch 'ga cur air ais dhan fhear-glèidhidh Etgovitch
esan 'ga sruighleadh a-mach gu taobh thall na pàirce gu Stanoykevitch
esan 'ga cur a-nisd gu Katernitch
Katernitch air ais leatha air ais gu Katernitch agus air ais a-rithist gu Stanoygavitch
agus tha esan air a cur air ais dhan fhear-glèidhidh
Etgovitch leatha ma-thà do Yugoslavia
[2] seo a-nise an stoidhle cluich Aonghais
a bhios iadsan dèidheil air a bhith ' cluich 
's cluichidh iad seo
gun tig deireadh na linn
ach feumaidh na cluicheadairean-meadhain Alba a dhèanamh cinnteach
nach eil iad a' toirt dhaibh cothrom sam bith dìreach seatlaigeadh air a’ bhall agus roghainn a bhith aca
càit a bheil iad ' dol dha cur
[1] Etgovitch tè àrd leatha ma-thà gu Ruyavitch ga feuchainn ri a toirt a-nuas le a cheann
ach choinnich Bett i
Bett gu Aitken
Aitken ann am meadhon an leth aige fhèin ga cur gu Bett
Bett a-mach dhan taobh-sa gu Gough 
Gough ga feuchainn suas an loighne gu Nichol
ach choinnich Spasitch i
agus dh’ fheuch esan gu Sretgovitch i
agus tha an rèitire ag ràdh
gun do rinn Spasitch droch chluich an siud air Nichol
thàinig Nichol a-nuas
agus 'se buille shaor
a th' ann do dh’ Alba dìreach slat no mar sin air taobh a-staigh taobh a-staigh leth muinntir Yugoslavia
cairteal na h- uarach air a dhol
tha sinn dìreach air a thighinn a-steach
chan eil tadhal aig taobh seach taobh fhathast
Alba neoni Yugoslavia neoni
am ball aig Miller a's a’ chearcall meadhon
Miller ga feuchainn suas gu MacStay
MacStay a-mach an taobh-sa gu Nichol
Nichol a' feuchainn ri faighinn seachad air Spasitch 
[?] na casan aige [?] faighinn seachad air 
ach thug Spasitch a-nuas a-rithist
tha an rèitire a' cantainn
gum bu choir dhaibh cumail orra cluich 
agus a-nise tha Basdorelitch do Yugoslavia a' tighinn a-steach air leth Alba leatha ga feuchainn a-mach an taobh seo gu Ruyolitch
Ruyolitch a' faicinn
cò th' aige a-null dhan taobh thall na pàirce 
agus Stanoykavitch an cluicheadair dìon aig a chùl ann an siud
esan ' tighinn a-nuas fad an t- slighe siud a Mhurchaidh agus a' feuchainn buillean gu math làidir oirre
[2] uill gu dearbh bidh sinn a' faicinn sin co-dhiubh co-dhiubh gu h- àraid a's a' a's a’ chluich Eòrpach
an uair a [?] 
bidh Eòrpa [?] na cluicheadairean dìon a cheart cho comasach air tadhal fhaighinn bho can oir a’ bhocsa no mar sin
agus a tha na cluicheadairean meadhon ach a-rithist bhon uair
a bha iad a' gluasad a’ bhall bho chèile 's dòcha goirid an-dràsda 's an uairsin ga shuathadh 's dòcha leth-cheud slat no mar sin
agus tha iad ' fosgladh a-mach chluicheadairean dìon Alba uair no dhà mar sin
[1] tha sinn a' cluinntinn
gu bheil leth-cheud mìle neach a-staigh ann an seo a-nochd
bha beagan de dh’ fheagal air Comann Ball-coise na h- Alba aig aon ìre
nach robh iad a' dol a dh’ fhaighinn mòran
ach tha leth-cheud mìle co-dhiubh
am ball aig Yugoslavia a-muigh air an taobh-sa dhen a’ phàirce gu Katernitch 
Katernitch a' gluasad a-steach air a’ bhucas
tha e fhèin a' feuchainn buille
ach chaidh siud gu math fada a-steach [?] 
agus buille a-mach 
a bhios ann do dh’ Alba 
[2] uill an deidh sia mionaidean deug no mar sin
's tha mi a' smaoineadh
gum bu choir Alba a bhith meadhanach toilichte dìreach
gum feum
bha fhios aca air seo mar-thà
dìreach gu robh Yugoslavia luath ' bristeadh air falbh
agus gu bheil cluicheadairean sgiobalta aca 
ach tha mi a' smaoineachadh
gu bheil e follaiseach
ma chumas iad cuideam air cluicheadairean dìon Yugoslavia
gu bheil iadsan cho buailteach air an ceann a chall agus mearachdan a dhèanamh iad fhèin
agus 'se sin
a th' aca a dhèanamh ach dìreach an cuideam 
a tha sin a' cumail a' dol
[1] MacLeish a' feuchainn ri Bett a chur air falbh
's e a' toir buille math dhaibh
Bett leatha taobh thall na pàirc gu Malpas
Malpas a' gluasad a-steach air bucas Yugoslavia
Malpas a' gluasad a-steach leatha fhathast a-steach gu MacLean
MacLean a' feuchainn ri a toir gu Malpas
Malpas a' feuchainn buille oirre 
Johnson a' ruith a-steach air 
agus siud i
tha i a-staigh tadhal do dh’ Alba tadhal bho Johnson ann an siud le seachd mionaidean deug air a dhol
air a h- obrachadh glè mhath a Mhurchaidh
[2] math dha-rìreabh eh Aonghais
tha mi a' smaoineachadh
gum feum sinn an duais a thoirt do Morris Malpas ann a shiud
rinn mi gearan mu dheidhinn dìreach o chionn seachd mionaidean no mar sin
gun tug e am ball air falbh
ach an triob-sa chùm e air 
air dìreach air ceann a' bhròig i
tha mi a' smaoineachadh
gun robh a’ mhòr-chuid 's
agus bha mi fhèin a' smaoineachadh dìreach airson diog no dhà
gun robh e ' dol a chur a-mach dha na cluicheadairean air a’ làimh chlì i
chùm e a-steach
's bha e 's dòcha caran fortanach ann an dòigh [?] 
gun tàinig am ball gu cluicheadairean dìon Yugoslavia 
bhrist e air falbh bhon a’ loighne i
agus 'se cò eile ach Johnson a’ chiad fhear
a bha ann 
agus a chuir a-steach gun teagamh bhon a’ phosta
ach chaidh i a-steach
agus Alba aig an toiseach
[1] uill bha Johnson air a ghoirteachadh bho chionn timcheall air trì mionaidean
's cha chreideadh an ùrachadh
a thug siud dha
seachd mionaidean deug air a dhol
tha aon tadhal aig Alba gu neoni do Yugoslavia
Alba air thoiseach ma-thà
am ball ge-tà aig MacLeish
MacLeish ga toirt sìos gu Malpa: gu MacStay
MacStay a' gluasad a-steach a leth Yugoslavia a' feuchainn ri Johnson a chur air falbh air taobh thall na pàirc
Johnson a' gluasad a-steach air a’ bhucas 
ach tha Hatsiebegitch còmhla ris
agus am ball aig Hatsibegitch
Hatsibegitch a' feuchainn ri bualadh air Johnson
leum Johnson seachad air
ach tha i fhathast aig Stanoykavitch air taobh thall na pàirc 
esan ga ghluasad a-steach gu Bostardivitch
esan a-nisd ga toirt gu Rodonavitch 
esan gu Spasitch air an taobh-sa dhen a’ phàirc
esan an ìre mhath air an loighne mheadhon
tha e a' feuchainn a-steach air ais gu Stoikavitch
Stoikavitch a's a’ chearcall-mheadhain leatha
tha e ga toirt gu
fhuair e air ais i ge-tà
tha i aig Stoikavitch
esan a' feuchainn ri Spasitch a chur air falbh dhan taobh-sa
Gough ’ tighinn a-mach còmhla ris
Spasitch a-steach leatha dhan a’ bhucas gu math luath
MacLeish 'ga coinneachadh ge-tà
MacLeish a' ruith a-mach leatha 
buille a-mach gu MacLean
MacLean air a’ loighne mheadhan
's [?]
theab e a chasan a chall an siud
MacLean leatha ma-thà
[1] MacLare ' feuchainn ri a cumail fhathast
agus chaidh a leigeil mu dheireadh
agus 'se Hatsibegitch
a bha siud le droch chluich
[2] chaidh
bha an cuid cluich aig MacLare gu math cunnartach ann an siud
bha e a' feitheamh
bha fhios aige
gun robh esan
gur e am fear a b' fhaide shuas
's bha e a' feitheamh ri càch fhaighinn suas còmhla ris
[1] MacLare gu Johnson ma-thà
Johnson leatha a-mach an taobh-sa gu MacStay
MacStay a' gluasad a-steach air a’ bhucas a' feuchainn tè àrd a-null
agus tha Nichol a-staigh a-siud le a cheann
ach bha droch chluich aige 'ga dhèanamh a - rèir a’ rèitire
agus 'se buille shaor
a th' ann do Yugoslavia
agus tha Rodonovitch os cionn a’ bhuill
agus chuir esan gu Svetgovitch i
Svetgovitch a-mach an taobh-sa gu Riovitch
Riovitch le Gough ri a thaobh
Riovitch a' gluasad a-steach air ais dhan a’ mheadhon
chuir esan gu Stoitkavitch i
Stoitkavitch a's a’ chearcall meadhon a' faicinn
dè nì e leatha
'ga cur gu Yositch
Yositch a-nis a' gluasad suas
cluicheadairean meadhon do Yugoslavia a' gluasad suas gu math luath air a’ bhucas
chaidh sin a cur a-steach gu Bostardivitch
Bostardivitch a' feuchainn buille
chaidh a coinneachadh
agus thàinig i a-nis gu Stoitkavitch le Gough mu choinneimh
Stoitkavitch a' feuchainn tè àrd a-null gu Stanoykavitch
ach fhuair Bett i an toiseach
chuir esan a-mach i gu MacLare
ach choinnich Hastybegitch i
agus chuir e sin gu Riyovitch i
ach chan eil an cunnart seachad fhathast
Riyovitch gu Bostardivitch
Bostardivitch 'ga feuchainn a-null gu taobh eile na pàirce gu Katernetch
Katernetch leatha ma-thà a' ruith sìos na loighne air taobh thall na pàirce
ach choinnich Bett e
ged tha e 
chuir esan gu MacStay i
MacStay air ais gu Bett
Bett a's a’ chearcall meadhon
tha e aige fhathast
tha e 'ga feuchainn a-null dhan taobh-sa gu Nichol
Nichol air taobh a-staigh leth Yugoslavia 'ga feuchainn suas na loighne
ach bha siud ro fhad air falbh bho Johnson
agus chaidh e a-mach
'se sadadh a-steach
a tha ann do Yugoslavia
[2] bha siud gu math mì-fhortanach
bha a’ chluich
bha i dha-rìreabh a' falbh
ach bha i air aon taobh dhen phàirc aig a’ cheann shuas aca fhèin sìos dhan tarsainn agus gu ceann eile na pàirceadh
bha e dìreach mì-fhortanach
gu robh [?] 
nuair a chuir Nichol air falbh am ball
gu robh e caran [?]
[1] am ball ma-thà aig Yugoslavia dìreach air taobh a-staigh leth na h- Alba 
[2] 'se droch àm seo an dòigh a thaobh tadhal fhaighinn dhan do sgioba Alba 
feumaidh iad an aire a thoirt
nach leig iad leotha seasamh air ais beagan
tha sinn air an obair a dhèanamh a-nise
tha iad a' ràdh riutha fhèin
agus feumaidh iad a bhith gu math furachail
[1] am ball aig Stoitkavitch ma-thà
tha e 'ga cur a-steach dhan a’ mheadhon gu Yositch
Yositch 'ga faighinn air ais
Yositch a-null dhan taobh-sa dhen phàirc gu Spasitch
Spasitch air ais gu Yositch
Yositch 'ga feuchainn a-steach dhan a’ mheadhon gu Bostardivitch 
Bostardivitch 'ga feuchainn a-null gu Stoitkavitch
Stoydavitch a' feuchainn buille
agus chaidh siud gu math nas àirde na an crann-tarsainn
agus faodaidh [?] anail a leigeil an siud
fichead mionaid air a dhol
aon tadhal do dh’ Alba 
chan eil gin aig Yugoslavia aig an ìre-sa
[2] rud eile mu dheidhinn a' chluich aig Yugoslavia
tha e gu math inntinneach
agus tha iad mac-meanmna gu leòr a' dol a-steach dhan a’ chluich [?] airson còig mionaidean a h-uile cothrom
a gheibh iad
feuchaidh iad buille 's dòcha bho dà fhichead slat no mar sin
an ath thrup thig iad a-nuas
chuir iad am ball 
chuir iad trì no ceathrar aca
's iad a' faighinn a-steach dlùth dhan a’ bhocsa
agus [mar sin chan eil e gu diofar
dè 'n suidheachadh a th' ann 
feumaidh [?] a bhith gu math furachail
ach mar a bha mi a' ràdh mar-thà mu dheidhinn a bhith furachail [?] 
gheibh iad tadhal 
tha sinn air Alba fhaicinn tric gu leòr a' faighinn tadhal 's an uair sin call gu math sgiobalta as a dhèidh
agus 'se 
tha e cudthromach a-nis a' dol a-mach as dèidh an dàrna fear
agus 's dòcha an uairsin
gun tèid na cinn aig muinntir Yugoslavia sìos
[1] am ball ma-thà aig Yositch
Yositch gu Stoitkavitch
tha e 'ga feuchainn a-null gu Hatsybegitch
Hatsybegitch 'ga stad 's 'ga cur air ais gu Stoitkavitch
Stoykavith a' dèanamh tòrr ruith a's a’ ghèam a tha seo
Stoitkavitch 'ga feuchainn a-steach a-rithist
agus thàinig i air ais thuige fhèin
's tha e 'ga feuchainn suas gu Svetgovitch
Svetgovitch air taobh thall a’ bhucais
tha e a' feuchainn ri tionndadh seachad air Miller
Miller còmhla ri Svetgovitch fhathast
Svetgovitch a' gluasad a-steach
fhuair e a-steach i gu Stanoykavitch
Stanoykavitch tè àrd a-null
thàinig i gu ceann Katernetch
Katernetch
agus thàinig i an uair sin gu Malpas
Malpas 'ga cur a-mach air taobh thall na pàirc 's sadadh a-steach do Yugoslavia
Yugoslavia ma-thà le Stoitkavitch agus Katernetch shuas fhathast
bheir iad air ais i gu Bostardivitch
Bostardivitch gu Stoitkavitch
Stoitkavitch leatha gu Yositch
Yositch a' feuchainn buille
agus stad Gorem i
fhuair e i
fhuair e grèim oirre 'na dhà làimh gun cus trioblaid sam bith
dà mhionaid air a air a dhol dhen a’ ghèam a tha seo
tha tadhal aig Alba 
chan eil gin aig Yugoslavia
buille a-mach bho Gorem ma-thà suas meadhon na pàirc leatha
fad 's a bheil Johnson a' faighinn foipe
ach fhuair Bostardivitch ceann thuice an toiseach
thàinig i gu MacLeish
MacLeish a' feuchainn ri Bett a chur air falbh a-rithist
'se Yositch
a fhuair a cheann dhan tè ud
thàinig i sìos gu Aitken
Aitken 'ga cur air ais dhan leth aige fhèin gu MacLeish
agus MacLeish beagan ruith aige ri dhèanamh airson coinneachadh ris an tè ud
MacLeish gu taobh thall na pàirce gun a’ loighne [?] Malpas
Malpas ag iarraidh orra
Malpas ga togail suas gu MacLare
leum fear à Yugoslavia suas còmhla ris
am ball aig Bostardivitch
Bostardivitch a' feuchainn ri Svetgovitch a chur air falbh
Svetgovitch a' feuchainn air a son
Svetgovitch choinnich e i
agus tha e a-staigh fhathast
Miller 'ga coinneachadh
chuir esan gu Malpas i
agus thàinig i gu MacLeish
MacLeish gu MacStay
[1] MacLeish gu MacStay
MacStay a' feuchainn ri a cur nas fhaide suas 
ach choinnich Katernetch i 
Katernetch a-steach dhan a’ mheadhon leatha gu 
fad 's a bheil Spasitch
choinnich MacLeish le a cheann
agus thàinig i gu Johnson
Johnson a's a’ chearcall meadhan a' dèanamh às
MacLare a' ruith còmhla ris
Johnson a' faicinn
cò th' aige
tha Gough a' ruith suas còmhla ris 'ga chuideachadh
chaidh i air ais gu Nicholl a' ruith suas e fhèin a-nis
Gough còmhla ris
chuir e ro fhad air thoiseach i
thàinig i air ais gu Johnson
Johnson air an loighne
air ais gu Gough
Gough air ais gu Johnson
Johnson air an loighne
air ais a-steach gu Gough an ìre mhath air a’ bhucas
air ais a-rithist gu Johnson 'ga feuchainn a-nall gu 
far a bheil Bett
agus tha Bett thaobh thall taobh thall a’ bhucais 'na aonar
ach tha Stanoykavitch a' ruith a-mach
Bett 'ga feuchainn [?] 's a-steach
ach choinnich Yositch i
Yositch a' gluasad a-mach a's a’ bhucais aige fhèin leatha a-nise a-mach dhan an loighne gu Stanoykavitch
Stanoykavitch 'ga cur a-nis gu Stoykavitch
air ais gu Stanoykavitch agus a-null dhan taobh-sa gu Spasitch
Spaistch leatha ma-thà
agus esan 'ga cur air ais dìreach gu Hatsybegitch
Hatsybegitch gu Stoykavitch
Stoykavitch gu Bastardovitch gu air ais gu Stoykavitch
Stoykavitch a-nis 'ga feuchainn
ach choinnich Malpas i
agus thàinig i gu MacStay 
MacStay 'ga cur air ais gu Gorem
[2] tha mi a' bruidhinn air na cluicheadairean dìon Alba air a bhith furachail
ach an ceart uair chunnaic sinn an siud
nach robh cluicheadairean Yugoslavia furachail air an làimh dheas aca fhèin
cha robh [?] 
tha mi a' smaoineachadh
gu robh Bett air a chùlaibh
nuair a thàinig am ball tarsainn
[1] agus le dìreach còig mionaidean fichead air a dhol dhan a’ ghèam tha aon tadhal aig Alba 
chan eil gin aig Yugoslavia
ach a - rèir choltais chan eil tadhal aig taobh seach taobh a's a’ ghèam eadar Sasainn agus an t- Suain
am ball ma-thà aig Spasitch do Yugoslavia dìreach a' tighinn a-muigh a’ bhucais aige fhèin
a - rèir coltais chaidh Nicholl a - rèir choltais a-steach gu math cruaidh air
ach thuirt an rèitire
gur e Spasitch
a rinn an droch chluich ann a-siud
agus tha buille shaor aig Alba dìreach dhà no thrì slatan air taobh a-muigh bucas Yugoslavia dìreach shìos fodhainn ann an seo
[2] seo a-nis tha cothrom eile air cudthrom mòr a chur air cluicheadairean dìon Yugoslavia
chan eil mi a' smaoineachadh
gu robh iad a' coimhead cho comhfhurtail ri sin a's a’ bhocsa aca fhèin
agus tha sinn a' faicinn
gu bheil MacLeish air a dhol suas [?] Gough e fhèin a-staigh
[1] MacStay leatha ma-thà
MacLare a' ruith [?] gu taobh thall a’ bhucais
chaidh i siud [?] air a son
agus cha robh i siud uabhasach fad às
[2] cha robh gu dearbh
chuir e suas math dha-rìribh i [?] 
ach siud an seòrsa rud
a tha sinn a' coimhead air a son a' cumail air ais a's a’ bhocsa aca fhèin airson spell a-sin còig mionaidean no mar sin
bha iad a's a’ leth aca dhen a’ phàirce 
agus bha iad gu math comhfhurtail air a’ bhall
[1] Hatsybegitch ma-thà a-mach gu taobh thall na pàirce gu 
fad 's a bheil Stanoykavitch
tha esan air tionndadh air ais a-steach gu Yositch
Yositch gu Hatsybegitch a-rithist
Hatsybegitch leatha air an taobh-sa dhen phàirce 'ga feuchainn a-steach dhan mheadhan gu Stoykavitch
agus thug MacStay bhuaidhe i gu MacLare
MacLare 'ga feuchainn a-mach gu Bett
Bett a' ruith a-steach air a’ bhucas le Yositch còmhla ris
tha Yositch [?] i 
chuir esan air ais gu Aitkevitch am fear glèidhidh aig Yugoslavia i
[2] a bheil thu a' faicinn cuideachd
gu bheil cluicheadairean mar MacStay nas sgiobalta chun a’ bhall
na 's àbhaist dha a bhith am meadhan na pàirce
agus tha mi a' faicinn cuideachd
gu bheil Aitken
bu choir dhuinn facal molaidh an seo
nas fhearr na tha e air a bhith airson greis ann am meadhon na pàirceadh
[1] am ball ma-thà aig Stanoykavitch air taobh thall na pàirce do Yugoslavia
tha esan 'ga cur gu Katernitch
Katernitch a-steach gu Bostardavitch
Bostardavitch agus Aitken còmhla
Bostardavitch leatha fhathast 
Aitken a-steach cruaidh 
ach thuirt an rèitire
gun deach e ro chruaidh
agus 'se buille
th' ann buille shaor
a th' ann do Yugoslavia dìreach air oir a’ chearcaill meadhan
[2] bheil fhios agad Aonghais
gun robh cho cruaidh
's a robh e dol dha ionnsaigh bho chùl cluicheadairean Yugoslavia
gur shin as coireach
[1] Stoykavitch 'ga feuchainn gu math luath gu Hatsybegitch
esan 'ga feuchainn suas gu Stanoykavitch
Stanoykavitch a' ruith 
ach chaidh e a-mach
agus 'se buille a-mach
a bhios ann do dh’ Alba 
tha an ìre mhath seachd mionaidean fichead air a dhol 
aon tadhal aig Alba 
chan eil gin aig Yugoslavia
'se Johnston
a fhuair an tadhal do dh’ Alba 
Morris Johnston le seachd mionaidean deug air a dhol
agus tha an rèitire a' toirt facal rabhaidh do Ghorem ann an siud 
chan eil mi buileach cinnteach carson 
's dòcha 
gu robh e ' cumail a-mach
gun robh e ' caitheamh cus ùine ' feuchainn ris a’ bhall a chur air an loighne
co-dhiubh MacLeish leatha
MacLeish tè àrd an-àird gu 
fad 's a bheil Nichol
Nichol agus Spasitch còmhla ris
'se Spasitch
a fhuair a cheann thuice an toiseach
agus thàinig i a-mach air an taobh-sa dhan phàirce airson sadadh-a-steach do dh’ Alba sadadh-a-steach do dh’ Alba dìreach timcheall air
uill bha i timcheall air slat taobh a-staigh an leth aca fhèin
agus ghluais Gough suas leatha
agus 'se sadadh a-steach eile
a bhios ann do dh’ Alba 
chuir Spasitch a-mach a-rithist i
agus 'se MacLeish 'ga sruighleadh suas gu Gough
Gough leatha ma-thà
tha e ' faicinn
cò th' aige 
tha Nichol a' ruith thuige
tha cuideachd MacStay a' ruith thuige
ach 'sann gu Johnston
a chaidh i agus 
[2] tha mi a' smaoineachadh Aonghais
cha do ghabh e ceart i
cha robh a chas air an talamh
'air a chaidh e a-steach
agus tha mi a' smaoineachadh
gur e sin 
a b' aobhar
gun deach i a toirt do Yugoslavia
[1] sadadh a-steach ma-thà do Yugoslavia
am ball aig Spasitch
Spasitch 'ga feuchainn a-steach gu Bostardavitch
agus leag Aitken e
chan eil mi a' smaoineachadh
tha mi a' smaoineachadh
cha mhòr
nach deach ainm Aitken dhan a’ leabhar ann an siud 
chunna mi an rèitire a' feuchainn air a’ phocaid
a th' aige 'na bhroilleach
mar gun robh e dol a thoirt càirt a-mach às
feumaidh Aitken a bhith faiceallach
chan eil ach dhà no thrì mionaidean 
bho leag e cuideigin eile 'sa chearcall meadhan
[1] Hatsibegitch leatha ma-thà
Hastibegitch gu Stoykevitch
Stoykevitch a' feuchainn ri Katernetch a chur air falbh
Katernetch a-null dhan a’ loighne gu Stanoykavitch 
Stanoykavitch a’ feuchainn gu luath a-steach gu Bostardavitch 
ach choinnich MacStay i
MacStay a-mach gu MacClare 
MacClare agus triùir do Yugoslavia timcheall air
fhuair e i fhathast
ach thàinig i gu Stoykevitch
chaill esan gu Nicholl i
Nicholl
ach chaill esan gu Katernetch i
Katernetch gu Stoykavitch
Stoykavitch a' cur Ryolitch air falbh
Ryolitch leatha ma-thà ga feuchainn a-steach dhan a’ mheadhan
choinnich Gough i
ach choinnich MacLeish i
agus chuir e air ais gu Gorem i
[2] [?] 
ged a bha beagan cunnart air iomall a' chlì aig Yugoslavia
gu robh na cluicheadairean dìon meadhan Alba mun cuairt airson am ball a stiùireadh air ais gu sàbhailte gu Gorem
cha robh cunnart sam bith
an aon uair 's gun [?] am ball tarsainn
[1] am ball ma-thà aig Bett
Bett le Johnson air an loighne air an taobh a-muigh
Bett fhèin a' ruith suas
gus an deach Johnson a-steach dhan a’ mheadhon gu MacClare
chaill MacClare i
tha i aig Hastibegitch
Hastibegitch 'ga cur gu Bostardivitch
Bostardivitch leatha a-mach gu Stanoykavitch
Stanoykavitch air an loighne air taobh thall na pàirc
a-null dhan an taobh-sa ge-tà gu Spasitch 
Spasitch
agus Nicholl a' tighinn a-mach mu choinneamh
Spasitch ga gluasad a-steach gu Yositch
Yositch a' ruith leatha
is Johnson còmhla ris
chuir esan gu Bostardivitch i
ach choinnich MacStay i
MacStay gu MacClare
MacClare a's a’ chearcall meadhan
chan eil duine aige ach e fhèin
tha e fhèin ' dol a dh’ fheuchainn às
tha Johnson còmhla ris air an loighne ann an seo
Johnson a' gluasad suas
Johnson air an loighne
's tha e tha e a' cumail a-muigh is a' feitheamh
MacClare còmhla ris
tha e 'ga feuchainn tè àrd a-null
tha Aitken ann an siud e fhèin agus Stanoykavitch an dithist aca a' ruith airson a’ bhall
ach 'se Aitken
a fhuair e
ach tha an rèitire ag ràdh
gu robh e a' draghadh an duine
bha roimhe
agus gur e droch chluich
a bha siud
buille shaor do Yugoslavia air a gabhail gu luath
am ball ann an siud aig an fhear ghlèidhidh Aikovitch
[2] 'se
a thachair an siud Aonghais dìreach
gu robh MacLare agus Johnson ro dhlùth ri chèile
agus tha iad thall air an iomall [?] fhios aca fhèin
cha d’ fhuair na cluicheadairean meadhon suas gu bocsa a’ pheanais tràth gu leòr agus fiù 's
'air a fhuair dìreach
bha Aitken a' dèanamh cus putadh airson am ball aige fhaighinn às
[2] agus tha sinn a' cluinntinn
gu bheil dà thadhal gach taobh aig a' Chuimrigh agus aig Fionnlainn
sin a' Chuimrigh agus Fionnlainn dà thadhal aig gach taobh
agus ann an seo le dà mhionaid deug thar fhichead air a dhol dhan a’ cheud leth tha aon tadhal aig Alba 
chan eil gin aig Yugoslavia
am ball aca ge-tà aig Yugoslavia aig Stoykavitch
Stoykavich a' feuchainn ri Spasitch a chur air falbh an taobh-sa dhen a’ phàirc
Spasitch a' ruith leatha Gough a' ruith còmhla ris a' dol [?] an toiseach
agus chuir e mach i ann an siud gun dragh sam bith
agus 's e sadadh a-steach
a th' ann do Yugoslavia dìreach mu choinneimh loighne ochd slat a deug aig Alba 
Spasitch fhèin ' dol dha ghabhail ma-thà
tha e 'ga cur gu Bostardavitch
Bostardavitch a' feuchainn ri a tionndadh a-steach
Stoykavitch a' feitheamh ann an siud
agus Bett a' feitheamh aig a' pole
's chuir esan air ais a-steach gu Gorem i
Gorem ma-thà a' sruighleadh a-mach
mar a gheibh e cothrom
agus buille suas meadhan na pàirce a-nise suas gu
fad 's a bheil MacLare
dh’ fheuch MacLare a toirt a-nuas
ach se Svetkovitch
a choinnich i
Ruyovitch i
Ruyovitch dìreach air làmh bucas Alba le Gough mu choinneimh
Ruyovitch 'ga cur air ais gu Bostardivitch
Bostardivitich 'ga feuchainn a-steach dhan mheadhon gu Stoykavitich
Stoykavitch leatha fhathast 
Stoykavitch a' tionndadh o MacStay
Stoykavitch a' dol a dh’ fheuchainn buille
agus bhuail i cluicheadair Alba 
agus thàinig i gu Gorem
ach fhuair e grèim orra le Stanoykavitch a' ruith a-steach
agus shad e a-mach gun dàil gu Bett air taobh thall na pàirce
Bett a' gluasad suas le Stoykavitch mu choinneimh
fhuair e seachad air Stoykavitch
tha nise Rodanovitch còmhla ris a' feuchainn a-steach dhan mheadhan i gu MacLare
MacLare air ais gu Aitken
Aitken 'ga feuchainn a-null dhan taobh-sa dhen phàirce gu Johnson
fhuair Johnson thuice an toiseach
thàinig i air ais gu MacLare
MacLare a-nis le dithis daoine o Yugoslavia
fhuair e seachad air Hastybegitch
agus dh’ fheuch esan a-steach dhan mheadhan i
ach choinnich Rodanovitch i an toiseach
fhuair e am ball air ais
choinnich MacStay i ged-tà
agus dh’ fheuch iad
dh’ fheuch iad ri a faighinn seachad ann a-sin air Yositch 
agus chaidh a thoirt a-nuas
tha bha [?] air an talamh 
agus siud a’ chiad ainm dhan leabhar
'se Yositch
a bh' ann 
rug e [?] MacStay ann an siud 
agus tha a’ bhròg dhe
[2] 'se ceist
'se droch [?] dha-rìreabh
a bha siud Aonghais
's dòcha
nach robh e a' coimhead cruaidh
ach bha a’ chas aig MacStay air an talamh
's e ' tionndadh air falbh
agus chan eil fhios a'm buileach cinnteach
a robh e a' feuchainn [?] a thoirt a-nuas
ach 'se siud
buaidh chruaidh dha-rìribh bha siud
tha mi a' smaoineachadh [?] 
's dòcha
gum biodh e air a phrannadh gu dona ann a shiud
[1] tha fear taic Alba a 
tha e a-muigh a' sealltainn air MacStay
tha MacStay a' cur a bhròg air ais
cha chreid mi
nach eil a h-uile duine aca timcheall airson facal beag air choireigin fhaighinn ris
Nicholl agus Gough cuideachd
tha MacStay a' cur a bhròg air air ais
tha e ' coimhead an ìre mhath
tha e air ais an-àird
chan eil e cuagach no càil
feumaidh e a bhith 
gu bheil e ceart gu leòr
MacStay agus Nicholl le buille shaor ma-thà timcheall air fichead slat air taobh a-muigh bucas Yugoslavia
a - rèir choltais 'se MacStay fhèin
a tha ' dol dha gabhail
[1] Nicholl a' ruith
ach se MacStay
a tha ' dol dha gabhail
MacStay ga feuchainn agus Nicholl a-steach
thàinig Gough a-steach air an taobh thall ann a-siud gun duine toirt sùil sam bith air
ach tha am ball aig Yugoslavia air taobh thall na pàirce
am ball aig Yositch a-nis
Yositch gu Bostardavitch
tha esan a' feuchainn tè sìos 
tè luath sìos gu Svetgovitch
Svetgovitch a' gluasad a-steach air Gorem
agus fhuair Gorem i le Miller cuideachd
fhuair Miller a chas thuice an toiseach
agus fhuair Gorem grèim oirre an uair sin le Svetgovitch a' ruith ann an siud dìreach mar trèan a Mhurchaidh
[2] siud dìreach dha-rìribh e Aonghas
cuideachd chunnaic sinn an eisimpleir as fhearr dhen chluiche aig Willie Miller
bha a h-uile duine a' smaoineachadh
gun robh cluicheadairean Yugoslavia air a dhol troimhe fada agus dìreach a' dol a
[1] am ball aig Ryovitch ann a-siud
agus tha fhios 
g' eil Gough a' dol troimh-chèile ann an siud
ruith Gough air a bheulaibh
agus chan eil teagamh aig an rèitire
nach e droch chluich a bha siud aig Gough
gun deach a chas 'sa rathad air a dh’ aona-ghnothaich
[2] tha mi a' smaoineachadh
gu bheil sin ceart
chan eil mi cinnteach
an robh gu robh
gu robh fios aig Ryovitch 
dè 'n taobh
a bha e fhèin a' dol nas motha
dìreach bhuail iad ri chèile agus [?]
[1] gu dearbha agus thàinig cluicheadairean adhart tha seo aig Yugoslavia gach mac màthar aca cho luath ri [?] 
buille shaor ma-thà do Yugoslavia le Stoykavitch os an ceann
agus tha dìreach timcheall air deich slat a-muigh gu taobh a-muigh bucas Alba 
Alba a' feuchainn ri [buill an dìon a chur an àirde
Stoykavitch leatha ma-thà
Stoykavitch a' feuchainn oirre
agus cha mhòr
nach robh i a-staigh ann an siud
fhuair Gorem a bhois thuice
dìreach 'ar a bha i dol a' 
feuchainn ri dhol a-steach air a' phost a Mhurchaidh
[2] uill mar a [mar bha siud a' dol a-steach
tha e doirbh a ràdh
'se seo
tha mi a' smaoineachadh
gun robh [?] 
bha e faisg air a’ bhall co-dhiubh
[1] buille bhon oisean ma-thà do Yugoslavia
tè àrd a-null dhan [?] 
agus fhuair Yugoslavia i
's tha e a-staigh tadhal ann an siud do Yugoslavia
agus 'se Katernetch
a fhuair an tadhal do Yugoslavia
aon tadhal gach a taobh a-nise
[2] uill bha siud mì-fhortanach dha-rìribh
thàinig am ball tarsainn
agus chaidh [... 
ach chan eil mi cinnteach
cò 'm fear aca
a bh' ann [?] i air an loidhnidh
thàinig e a-mach
cha deach 
cha dàinig e a-mach ach mu dhà shlat no mar sin
agus bhuail e a-steach i a-rithist
bhuail e
tha mi a' smaoineachadh
gur e Nicholl
a bh' ann air an loidhnidh
ach chaidh e a-steach
chaidh e seachad air an loidhnidh bho [?] 
tha mi a' smaoineachadh [?] 
tha e doirbh a ràdh
bha am ball a' dol aig astar
a bha uabhasach
ach tha siud ann an dòigh glè choltach ris an tadhal an dòigh
'san deach i a-steach co-dhiubh ris an tadhal
a fhuair iad an aghaidh an Nirribhidh
[1] tha timcheall air ochd mionaidean ri dhol dhen a’ chiad leth
aon tadhal gach a taobh ann an seo aon tadhal aig Alba aon aig Yugoslavia
fhuair Johnson tadhal do dh’ Alba agus Katernetch an tadhal ud dìreach bho chionn mhionaid do Yugoslavia
am ball ge-tà 'ga feuchainn a-null gu Bett
ach thàinig i gu Yositch
chuir Yositch air ais gu Etkovitch do fear-glèidhidh Yugoslavia
am ball aig Etkovitch ma-thà
tha e ' dol a dh’ fheuchainn buille àrd suas leatha suas meadhon na pàirce leatha gu
fad 's a bheil Svetkovitch
Svetkovitch e fhèin agus MacLeish
'se MacLeish
a fhuair a cheann thuice an toiseach
agus chaidh i a-mach air taobh thall na pàirce
's 'se sadadh a-steach
a bhios ann do Yugoslavia
Stoykavitch a' dol dha feuchainn ma-thà
dh’ fheuch esan gu math luath gu Svetkovitch i air ais gu Stoykavitch
Stoykavitch a' gluasad a-steach air a’ bhucas a' feuchainn tè àrd a-null dhan an taobh-sa gu Katernetch
Katernetch fhuair e a cheann thuice
thàinig i gu Spasitch
Spasitich a' feuchainn tè àrd
chan eil cunnart sam bith ann an siud do dh’ Alba 
ach dh’ fhaodadh a Mhurchaidh a-siud tè eile a bhith aca
[2] bha
'se an rud
a tha iad a' dèanamh a-nise uill a's an t- suidheachadh
a th' ann an aon suidheachadh co-dhiubh
'se
gu bheil iad a' bualadh a’ bhall tarsainn àrd o aon taobh dhen a’ phàirce chun an taobh eile agus a's an t- suidheachadh
a tha ann an siud
chaidh 
tha mi a' smaoineadh
gur e Gough agus Gough agus MacLeish an-àird airson a’ bhall aig an aon àm
agus [?] agus an dithis aca air an talamh 
bha
'se cluicheadair 
'se cluicheadair Yugoslavia
a fhuair an cothrom an toiseach
[1] am ball aig Spasitch ma-thà e fhèin agus Johnson an ìre mhath a' sabaid air a son
ach 'se Gough
a fhuair a chas thuige mu dheireadh
am ball aig Spasitch
Spasitch 'ga feuchainn a-steach dhan a’ mheadhan gu Stoykavitch
tha esan 'ga feuchainn ri a fàgail
ach choinnich Malpas i
Malpas gu Bett
Bett air ais gu Malpas
ach fìor dhroch bhall
a bha siud
ach chaidh i gu Yugoslavia
agus thàinig i mu dheireadh gu Nicholl
Nicholl leatha meadhan leth Alba 
Nicholl a' gluasad a-mach leatha
Nicholl suas aig a’ chearcall meadhan
chan eil duine aige
chuir e air ais gu Gough i
Gough a' sealltainn
cò th' aigesan
Gough a' feuchainn tè àrd suas gu 
fad 's a bheil Johnson
ach tha Yositch ann an siud còmhla ris
agus choinnich Johnson i
's chuir e a-mach i
agus 'se sadadh a-steach
a bhios ann do dh’ Alba dìreach lethach slighe a-steach air taobh leth Yugoslavia Alba a' cluich bhon a’ làmh chlì gun a’ làmh dheis
mar a tha sinn a' coimhead air
agus 'se Nicholl fhèin
a tha ' dol dha gabhail
Nicholl leatha [?] a' ruith air a shon
tha Johnson Johnson dìreach air oir a’ bhucais 'ga cur air ais gu Nicholl
Nicholl tè àrd a-null
agus tha Aitken ann an siud
's fhuair e a cheann thuice
" An taigh-comhairle an rìgh , An uair shuidheadh air binn a' chùirt , Is i a' Ghàidhlig lìomhtha , Dh' fhuasgladh snaidhm gach cùis " [ Mac Mhaighstir Alasdair ] Bha a' Ghàidhlig gun teagamh air a cleachdadh aon uair an cùirt rìghean Alba ; b' i , as deidh sin , a' chànan aig uaislean na Gàidhealtachd ach s fhada on a dh' atharraich sin cuideachd .
Agus , an uair a thàinig luchd-dreuchd mar dotairean , bancairean is fir-lagha chun na Gàidhealtachd , se Goill a bha am móran dhiubh , an_toiseach co-dhiù , agus bha na Gàidheil a bha nam measg , air sgàth an fhoghluim Ghallda agus an eudmhoireachd , mar a_bu trice na_bu déidheile air a bhith bruidhinn na Beurla , co-dhiù nuair a bha iad a' dèanamh gnothaich .
Thàinig daoine , mar sin , gu bhith coimhead air a' Ghàidhlig mar chainnt a bhuineadh do'n mhith-shluagh , na " daoine cumanta " , ann_an ceàrnaidh iomallach de'n dùthaich .
Bha a' Ghàidhlig air a cleachdadh , an cumantas , anns an dachaigh , mu obair fearainn agus san eaglais , agus a' Bheurla anns a' sgoil , ann_an coinneamhan follaiseach agus anns gach roinn de obair-riaghaltais , ionadail agus nàiseanta ; s i a' Bheurla cuideachd a bu mhotha a bha daoine a' sgrìobhadh is a' leughadh ( ach a-mhàin am Bìobull ) .
Bha a' Ghàidhlig , mar sin , air a cleachdadh anns na meadhonan [ no domains ] " ìosal " agus a' Bheurla anns an fheadhainn " àrda " [ ach a-mhàin an Eaglais ] .
Canar diglossia ris an t- seòrsa suidheachadh seo far a bheil àite is inbhe air leth aig gach cànan , agus tha sgoilearan cànain air a shealltainn gu faod seo mairsinn fad linntean gun aon chànan buaidh a thoirt air an téile .
Ach chan eil an diglossia Gàidhealach suidhichte – agus sin air adhbhar no dhà : chan eil a' Ghàidhlig , do'n mhór-chuid , na suaicheantas air nàisean no pobull : tha aig móran de Ghàidheil ri dol chun na Galldachd airson foghluim agus cosnadh ; tha àireamh mhór de Ghaill a' tighinn a-staigh do'n Ghàidhealtachd , agus tha a' Bheurla a' sìoladh a-steach do dhachaighean nan Gàidheal fhéin a-nise troimh bhuaidh telebhisean agus na cloinne .
Bha a' Ghàidhlig aon uair feumail airson conaltradh anns an dachaigh agus a' choimhearsnachd : chan eil sin fhéin cho fìor a-nise is a bha e .
Tha an diglossia mar sin a' briseadh sìos , agus tha sgoilearan air sealltainn nuair a tha seo a' tachairt " gur e a' chànan leis an neart eaconamach air a cùlaibh an_còmhnaidh a gheibh làmh-an-uachdair " .
Ma ghabhas stad cur air an_seo idir , sann le feuchainn ris a' chànan " ìosal " obrachadh suas do bharrachd de na meadhonan " àrda " .
" Tha e duilich cus luach a chur air inbhe oifigeil ann a bhith cumail cànan beò " , tha an sgoilear-chànanan , Nathan Glazer , air a sgrìobhadh .
Tha na Cuimrich mothachail air a_seo , mar tha Comunn na Cànain Chuimrich a' sealltainn sa' bhonn-stéidh aca : " Se a' phuing as cudthromaiche gum biodh an aon inbhe aig a' Chuimris ris a' Bheurla ann_an sùilean a' lagha agus an gnothaichean oifigeil " .
Tha seo fìor a thaobh na Gàidhlig cuideachd .
An_dràsda , gach taobh a thionndaidheas duine air a' Ghàidhealtachd , tha Beurla f'a chomhair – air clàir-rathaid , sanasan , clàir-bùtha , gu ruigeas còmhdach phacaidean is thunaichean .
Agus , a_h-uile staid is cudthromaiche na bheatha – déiligeadh ris a' Riaghaltas , a' lìonadh Leabhar-cunntais Breith , Bàis no Pòsaidh , ga dhìon fhéin no a' toirt fianuis an cùirt-lagha – sann troimh n Bheurla a dh' fheumas e a choimhlionadh .
Tha droch bhuaidh aig an_seo , chan e mhàin air a' Ghàidhlig ach air a' Ghàidheal fhéin cuideachd .
Oir , nam biodh barrachd misnich aig a' Ghàidheal anns a' chànan agus an dualchas leis an do rugadh e , bhiodh barrachd misnich aige ann fhéin agus na dhòigh-beatha – agus cha bu mhisde cor na Gàidhealtachd sin idir .
A-rithist , nam biodh cùirtean , polasmain agus gach meur de'n Riaghaltas a' cleachdadh na Gàidhlig , bhiodh Gàidheil na_bu deiseile gabhail riutha chan ann mar rud coimheach a bha air a sparradh orra o muigh ach mar rud a bhuineadh dhaibh .
Se seo , s dòcha , an argamaid as treasa airson a bhith cleachdadh na Gàidhlig an gnothaichean oifigeil an Alba .
Airson seo a thoirt gu buil , se a' chiad rud a_bu ghoireasaiche roinn a dhèanamh air an dùthaich eadar Deas agus Tuath agus an Ceann-a-Tuath a roinn na " làn-Ghàidhealtachd " – an t- Eilean Fada far a bheil Comhairle nan Eilean air an aonta a chur ri poilisidh dà-chànanach mu_thràth – agus " leth-Ghàidhealtachd " – Roinn na Gàidhealtachd agus Sgìre Earraghaidheal an Roinn Srath_Chluaidh .
An taobh a-staigh de'n " leth-Ghàidhealtachd " bhiodh an t- Eilean Sgitheanach ( agus s dòcha , Loch_Aillse ) agus Tiriodh agus Ìle " na_bu Ghàidhlige " , mar dhrochaid bho faodadh a' phoilisidh dà-chànanach sgaoileadh a-mach .
Ma tha poilisidh dà-chànanach gu bhith soirbheachail , tha co-dhiù ceithir rudan a dh' fheumar a dhèanamh an_toiseach airson an ùir a dheasachadh .
( a ) Oideachadh-coitcheann , no " Community Education " – an caochladh riochdan , bho chlasaichean-oidhche gu òrain-"pop" – a bheireadh do Ghàidheil an t- eòlas – agus am meas – orra fhéin is an cultur a bu chòir do'n sgoil a bhith air a thoirt dhaibh , agus seo an co-bhoinn , s dòcha , ri fear de na " Community Development Projects " aig a' Riaghaltas .
Tha feum cuideachd air leughadh is sgrìobhadh ionnsachadh do luchd na Gàidhlig agus cùrsaichean inntinneach airson chàich ( s dòcha air an telebhisean ) .
( b ) Breacadh de Ghàidheil òga ionnsaichte , gu h- àraidh le trèanadh an dreuchdan mar an lagh , seirbhis-stàite agus obair-òigridh .
( c ) Comuinn na Gàidhlig ag obair an co-làimh ri chéile : An Comunn Gàidhealach , s dòcha , a' riochdachadh , Comunn na Cànain Albannaich a' rannsachadh agus Comunn Oilthaighean Alba a' piobrachadh .
( d ) Deagh-ghean o luchd-poilitics , ionadail agus nàiseanta .
Tha a' phuing mu_dheireadh seo gu bhith gu h- àraidh cudthromach sa' chiad dol-a-mach .
Se té de bhunaitean Pàirtidh Nàiseanta na h- Alba gum biodh " inbhe oifigeil " aig a' Ghàidhlig an Alba , co-ionnan ris a' Bheurla .
On a tha na trì prìomh-phàirtidhean eile riaraichte , a réir an teisteanais fhéin , leis an t- suidheachadh mar a tha e , tha e gu bhith gu mór an urra ris a' Phàirtidh Nàiseanta inbhe na Gàidhlig a leasachadh , troimh Phàrlamaid Lunnainn sa' chiad àite , agus troimh Chòmhdhail Dhùn-Èideann nuair a bhios i an làthair .
A réir a' Riaghaltais , tha " inbhe oifigeil " aig a' Ghàidhlig mu_thràth .
" Chan eil a' lagh a' cur bacadh sam_bith air a bhith cleachdadh na Gàidhlig an gnothaichean oifigeil no an cùirtean-lagha an Alba " , a réir Roinn na Dachaigh agus na Beòshlainte .
Tha seo fìor anns an t- seadh nach eil a' lagh a-muigh s a-mach a' toirmeasg na Gàidhlig , ach , ann_am móran de Achdan Pàrlamaid , tha e air a sheulachadh gu dé na dearbh fhaclan a tha e ceadaichte a chleachdadh air rudan mar pàipearan-oifigeil , sumanaidhean-cùrtach , soidhnichean-rathaid , agus còirean-fiùdalach , mar eisimpleir – agus se Beurla a-mhàin a tha an_seo .
Mar sin , nam bithist a' dol a chleachdadh na Gàidhlig anns na suidhichidhean sin , dh' fheumaist an_toiseach na h- Achdan a tha sin atharrachadh .
Ach tha móran de obair-rannsachaidh ri dhèanamh air a' chuspair seo an_toiseach .
An_dràsda , ge-tà , eadhon far am bheil e ceadaichte a' Ghàidhlig a chleachdadh , chan eileas ga dhèanamh .
" Chan eil sinn a' faicinn , " tha Roinn na Dachaigh a' ràdh , " on a tha nas lugha na 1000 aig nach eil ach Beurla … gu bheil feum air pàipearan-oifigeil Gàidhlig .
" Tha a' chòir mar a chumar i s chan eil a' chòir seo , gu ìre mhór sam_bith , air a cumail idir .
Tha feum an_toiseach air Achd Pàrlamaid – leithid Achd na Cànain Chuimrich ( 1967 ) – a bheireadh làn inbhe oifigeil do'n Ghàidhlig an Alba .
Dh' fheumaist na bacaidhean a tha air a' Ghàidhlig an_dràsda a dhubhadh ás agus , o sin a-mach , bhiodh e air a shònrachadh anns gach Achd ùr a bha iomchuidh gu robh e ceadaichte a' Ghàidhlig a chleachdadh san t- suidheachadh sin .
Dh' fhaodaist an uair sin a chur mar fhiachaibh air gach Roinn de'n Riaghaltas a' Ghàidhlig a chleachdadh anns na dòighean a leanas .
Air feadh Alba gu léir : co-dhiù air rudan mar cinn-litreach oifigeil agus clàir-ainm oifisean .
An Ceann-a-Tuath na dùthcha : air litreachas-oifigeil mar cheisteachain na cìse ; Leabhraichean-cùnntais Breith , Bàis is Pòsaidh ; na rudan mar leabhraichean-peinsein agus teisteanais-càir is telebhisein a bhios Oifig a' Phuist a' cur a-mach ás leth Roinnean de'n Riaghaltas ; bileagan-fiosrachaidh agus sanasan is soidhnichean de gach seòrsa .
Se gun deigheadh na rudan sin a chur a-mach san dà chànan chun a_h-uile duine sa' Cheann-a-Tuath a_bu fhreagarraiche na gum biodh iad uile-gu-léir sa' Ghàidhlig is gu feumaist an iarraidh a dh' aona-ghnothaich ( mar tha tachairt sa' Chuimrigh an_dràsda ) .
Dh' fhaoidte , air a làimh eile , liosta chumail de dhaoine sa' Cheann-a-Deas a bha ag iarraidh nan clò-bhualaidhean dà-chànanach .
Tha an t- seirbheis an_dràsta a' ràdh gu bheil iad deònach gabhail ri ceisteachain air an lìonadh sa' Ghàidhlig agus ri litrichean Gàidhlig ach tha e follaiseach nan tòisicheadh móran a' dèanamh seo nach eil iad uidheamaichte airson déiligeadh ris .
Bu chòir e bhith mar uallach air gach roinn de'n t- seirbheis a_h-uile oidhirp a dhèanamh air luchd-obrach le Gàidhlig a tharraing , co-dhiù airson an oifisean air a' Ghàidhealtachd ( no eadar-theangairean Gàidhlig a bhith air thuarasdal aca airson déiligeadh ri leithid seo ) .
Feumaidh , an_dràsda , co-dhiù aon duine a bhith air Coimisean nan Croitearan agus air Cùirt an Fhearainn aig am bheil Gàidhlig .
Tha cuid airson gum biodh a' riaghailt seo a' buintinn ri leithid Bòrd na Gàidhealtachd agus coimiseanan-rannsachaidh mu'n Ghàidhealtachd cuideachd , ach cha bhiodh seo gu feum ro mhór mura biodh riaghailt na lùib gum bu chòir na buidhnean sin barrachd feum a dhèanamh de'n Ghàidhlig : an_dràsda , a réir an teisteanais fhéin , sann glé ainneamh a tha na buill Ghàidhlig air a' Choimisean is air a' Chùirt a' cur na Gàidhlig gu feum nan dreuchd .
De na buidhnean-stàite eile , tha Oifig a' Phuist air leth cudthromach a thaobh na Gàidhlig .
Tha iad an_dràsda a' ràdh nach urrainn dhaibh gealltainn gu ruig litir le seòladh Gàidhlig a ceann-uidhe , co-dhiù gun dàil .
Se gu bheil a' luchd-obrach , o nach aithnich iad Gàidhlig o chànanan eile , buailteach litrichean Gàidhlig a chur a' lùib an fheadhainn tha dol a-null thairis as coireach , tha iad a' ràdh , ris an_seo .
Ach gheibhist timcheall air a_seo le bhith comhairleachadh do dhaoine Alba – no comharra-puist Oifig a' Phuist fhéin – a chur ás deidh an t- seòlaidh .
Le liosta de na h- ainmean Gàidhlig anns gach oifig-rèiteachaidh agus cairt mu a sgìre fhéin airson gach puist , cha bhiodh an còrr duilich .
Tha Oifig a' Phuist air céis post-adhair Gàidhlig a chur a-mach mu_thràth agus tha iad a' bruidhinn air ainm Gàidhlig a chur air na carbaidean ùra aca – co-dhiù air a' Ghàidhealtachd .
Tha fiù s rudan mar seo feumail ach faodaidh iad a bhith nam mealladh cuideachd .
Tha móran de'n t- seòrsa seo a dh' fhaodar a dhèanamh fhathast – mar stampaichean , postairean , fiù s òrduighean-puist .
A thaobh nam buidhnean-stàite eile , bu chòir co-dhiù gum biodh leithid Bòrd Leasachaidh na Gàidhealtachd agus Coimisean nan Croitearan a' cleachdadh na Gàidhlig gu cunbhalach nan clò-bhualaidhean s nan déiligeadh ri daoine .
Tha seo fìor cuideachd mu mheuran de'n Ghnìomhachais-stàite mar Rèile Bhreatainn , Caledonian Mac a' Bhruthainn agus Adhar-Luingeas Bhreatainn – nan clàir-tìde , bileagan-siubhail agus nan teachdaireachdan .
Anns na cùirtean-lagha , tha e an_dràsda an urra ris gach britheamh an gabh e ri teisteanas sa' Ghàidhlig : am bitheantas , chan eileas a' toirt a' chothrom seo – mar fhàbhar , chan ann mar chòir – ach do fhianaisean " aig nach eil Beurla math gu leòr … airson teisteanas a thoirt seachad am Beurla " .
Thathas uaireannan a' diùltadh cead : on a thathas a' coimhead air mar chomharra air dìth Beurla ( s mar sin air dìth foghluim ) chan eil e na ioghnadh gur e glé bheag a tha ga iarraidh co-dhiù .
Se rud cho feumail 's a b' urrainn an t- oideachadh air an do bhruidhinnear roimhe a dhèanamh gun cuireadh e an sùilean luchd na Gàidhlig gu bheil e an aghaidh dualchas lagha Bhreatainn gu feumadh duine sam_bith a tha nas fhileanta an aon chànan e fhéin a dhìon an cùirt ann_an téile dìreach airson gur e sin as goireasaiche do luchd-dreuchd na cùrtach – co-dhiù mas e ciad chànan na fianais a' phrìomh chànan ann_an sgìre na cùrtach .
Tha na Cuimrich a' cur luach mhór air na cùirtean mar mheadhon air staid an cànain ath-bheòthachadh : se gun do dhiùlt fear dhiubh sumanadh Beurla an 1963 a thug toiseach tòiseachaidh do Chomunn na Cànain Chuimrich agus tha iad , o'n uair sin , air diùltadh teisteanas a thoirt ach an Cuimris an cùirtean iomadh turas .
Cha bu mhath gun tigeadh gnothaichean chun na h- ìre seo an Alba , ach bhiodh na rudan a tha na Cuimrich ag iarraidh feumail airson na Gàidhlig cuideachd – se sin , gum biodh sumanaidhean is cùnntasan is deasbadan na cùrtach uile sa' Chuimris anns na ceàrnaichean Cuimreach .
Ach , a thaobh na Gàidhlig , se ceann-uidhe fad-sheallach a dh' fheumadh a bhith an_seo leis cho beag s a tha ann an_dràsda de luchd-dreuchd lagha le Gàidhlig .
Nuair a thig sinn gu obair a' riaghailteis-ionadail , chì sinn gu bheil gnothaichean beagan nas gealltanaiche .
Ghabh Comhairle nan Eilean ri poilisidh dà-chànanach sa' Ghiblein 1975 ach tha cnap-starra no dhà air tighinn nan rathad o'n uair sin ann a bhith a' cur na poilisidh gu buil – gu h- àraidh cosgais ( ged nach do chosg a' phoilisidh dà-chànanach aig Roinn Ghwynedd sa' Chuimrigh ás deidh cuideachadh o'n Riaghaltas ach nas lugha na cóigeamh de sgillinn san not air a' chìs-ionadail ) .
Bha e san amharc aig Comhairle nan Eilean an dà chànan a chleachdadh airson na rudan a leanas : cinn-litreach ; seic-leabhraichean ; cùnntasan cìs-ionadail ; postairean agus sanasan ; cinn-deasbaid agus geàrr-chùnntasan ; clàir-rathaid ( Gàidhlig a-mhàin ) ; soidhnichean-sràide ; carbaidean agus acfhuinn eile .
A bharrachd air na ciad dhà dhiubh sin – agus clàir-ainm air sràid no dhà de thaighean ùra – chan eil iad air móran adhartas a dhèanamh anns a' bhliadhna a chaidh seachad .
A-rithist , chan eil iad fhathast air adhartas mór sam_bith a dhèanamh ann a bhith a' cleachdadh na Gàidhlig an deasbaidean na Comhairle .
Ach tha uidheam airson eadar-theangachadh ri bhith anns an togalach ùr aig a' Chomhairle agus thathas a' beachdachadh air innealan-pòcaid airson seo fhaotainn roimhe sin ( bhiodh e feumail nam biodh cothrom aig buidhnean eile na h- innealan seo fhasdadh ) .
Dh' fhaoidte toiseach tòiseachaidh a dhèanamh an_dràsda , ged-tha , le geàrr-eadartheangachadh Beurla air na h- òraidean Gàidhlig .
Bu chòir gum biodh a' Ghàidhlig aig luchd-dreuchd na Comhairle air fad ( agus gum biodh iad ga bruidhinn aig gach cothrom : tha seo , a rèir choltais , do-dhèanta an_dràsda .
Faodar seo a leasachadh le : na sgoiltean a bhith stiùireadh clann le Gàidhlig gu dreuchdan a bhiodh feumail anns na h- eileanan ; a' Chomhairle barrachd tuarasdail a thairgse do dhaoine le Gàidhlig ( mar a tha tachairt an Canada a thaobh Fraingis ; leughadh agus sgrìobhadh nas siùbhlaiche ionnsachadh do'n luchd-Gàidhlig a tha aig a' Chomhairle mu_thràth ; agus gach cothrom agus brosnachadh a thoirt do chàch a' chànan ionnsachadh .
Bhiodh ionad-cànain Ghàidhlig – coltach ri " na h- Ionadan airson an Dàrna Cànain " a tha na Cuimrich a' sireadh – anabarrach feumail air a' Ghàidhealtachd – air a ruith le Comhairle nan Eilean ( le cuideachadh ionmhais o Roinn an Fhoghluim an Dùn-Eideann ) , an co-bhoinn , s dòcha , ri colaisde no oilthigh .
Bhiodh an t- ionad seo an urra ris an oideachadh-coitcheann air an do bhruidhinnear cheana , ach bhiodh e cuideachd a' tairgse cùrsaichean-goirid sa' Ghàidhlig , air an deilbh a dh' aona-ghnothaich airson luchd-dreuchd na Comhairle ( agus a' Riaghaltais ? ) agus airson leithid , can , fir-lagha ; bhiodh cùrsaichean do luchd-Gàidhlig ann an Gàidhlig obair-riaghaltais ( agus lagha , etc. .
) feumail cuideachd .
Dh' fheumadh a' Chomhairle eadar-theangairean a bhith air thuarasdal aca cuideachd .
A thaobh Comhairle nan Eilean , ma_tha , tha e soilleir gu bheil an spiorad deònach ach bhiodh e cubhaidh do chomuinn Gàidhlig gach cuideachadh agus brosnachadh a thoirt dhaibh chionn tha fhios againn uile cho lag is a dh' fhaodas an fheòil a bhith ! A thaobh Roinn na Gàidhealtachd , air a' làimh eile , agus , gu ìre , Sgìre Earraghaidheal de Roinn Srath_Chluaidh , chan eil iadsan a' dèanamh ach glé bheag de fheum de'n Ghàidhlig nan obair oifigeil , agus chan eil coltas gu bheil e san amharc aca seo a leasachadh móran .
Le ceartas , bu chòir gum biodh na Comhairlean seo a' cleachdadh na Gàidhlig , ann_an Earraghaidheal agus san Eilean_Sgitheanach agus Loch_Aillse , anns na h- aon dòighean ( ged nach biodh buileach chun na h- aon ìre ) s a tha san amharc aig Comhairle nan Eilean .
Agus , cho fad s a ghabhadh , gur e daoine le Gàidhlig a bhiodh air thuarasdal aca an_sin .
Anns a' chòrr de Roinn na Gàidhealtachd , bu chòir liosta chumail de dhaoine a bha ag iarraidh pàipearan-oifigeil dà-chànanach agus bhiodh sùil co-dhiù ri leithid cinn-litreach , postairean agus clàir-rathaid san dà chànan .
Cha chosgadh seo móran do Roinn cho mór seo .
A thaobh clàir-rathaid , bhiodh a' chosgais na_bu lugha air sàilleabh gu feumar clàir ùra le na tomhaisean meadrach a chur suas a dh' aithghearr co-dhiù .
Bhiodh e feumail , le cuideachadh luchd Rannsachaidh nan Ainmean-Aite , clàir-dùthcha a dheasachadh le na h- ainmean Gàidhlig ( no litreachadh Gàidhlig air na h- ainmean Lochlannach , Cuimreach , etc. .
) agus seo a thairgse do na Comhairlean – agus , s dòcha a chlò-bhualadh .
( Tha e tàmailteach gur e cruth Beurla a tha air ainmean nam bailtean sna clàir ùra aig an Ordnance Survey .
) Tha buaidh mhór aig rudan follaiseach mar clàir-rathaid air beachd dhaoine air cànan ; agus bhiodh clàir Ghàidhlig nan annas do luchd-turais cuideachd .
Rinn Comunn na Cànain Chuimrich móran ùbraid sa' Chuimrigh a' milleadh clàir-rathaid Bheurla agus a' brosnachadh dhaoine gu bhith diùltadh cùnntasan Beurla airson na cìs-ionadail : agus rinn iad móran adhartais cuideachd .
Tha an cunnart ann , ma leanas leithid Roinn na Gàidhealtachd a bhith a' diùltadh iarrtasan de'n t- seòrsa seo gun tachair an aon rud an_seo .
Se an dòigh fad-sheallach air an suidheachadh atharrachadh an sluagh a dhèanamh mothachail air an còirichean a thaobh an cànain agus daoine le ùidh sa' Ghàidhlig fhaighinn air a' Chomhairle .
Ach tha an dòigh seo ag iarraidh foighidinn agus chan eil móran de'n sin aig òigridh a' latha an_diugh .
Co-dhiù , ge_be dòigh a thaghar air inbhe na Gàidhlig àrdachadh an obair na Comhairle seo ( no an àite eile ) , nithear barrachd adhartais ma théid iarrtasan ás leth na cànain a cheangal ri iarrtasan ás leth caithe-beatha an t- sluaigh – mar eisimpleir , le bhith a' sireadh barrachd goireasachd airson na cìs-ionadail aig an aon àm ri bhith ag iarraidh phàipearan-cìse Gàidhlig .
An taobh-a-muigh de dh' obair-riaghaltais , chan eil a' suidheachadh cho furasda a leasachadh .
Ach a-mhàin coimididhean-baile agus an Eaglais , se a' Bheurla as motha a thathas a' cleachdadh an coinneamhan agus an comuinn , gu h- àraidh na comuinn nàiseanta ( mar eisimpleir , se daoine gun Ghàidhlig a tha an urra ri 12 a-mach ás na 17 meuran a tha aig na Boy Scouts ann an Roinn nan Eilean agus tha an té a tha an urra ri na Girl Guides ann ag ràdh , " I certainly do not think that we should make more use of Gaelic in our organization " ) .
Se gum biodh barrachd misnich aig luchd na Gàidhlig annta fhéin ( rud a bheireadh oideachadh-coitcheann dhaibh ) agus gum biodh luchd-Gàidhlig ionnsaichte air feadh na Gàidhealtachd deiseil gus rudan mar seo a ruith an dà rud a_b' fheumaile , ach dhèanadh eisimpleir nan comhairlean-ionadail agus eadar-theangairean eòlach ( air fhasdadh , s dòcha , o'n Chomhairle ) feum mhór cuideachd .
A-rithist , ged a ghabhadh barrachd Gàidhlig toirt a-steach do na comuinn a tha ann , tha àite ann cuideachd airson comuinn ùra – do òigridh agus inbhich – air an deilbh a dh' aona-ghnothaich airson Ghàidheil .
A thaobh na h- Eaglais , tha e na chleachdadh aig móran dhiubh Beurla a chleachdadh ma tha gu ruigeas aon duine gun Ghàidhlig san éisdeachd , ged a tha móran de'n luchd-Gàidhlig as sine nach fhaigh faisg uimhir a thlachd á seirbhis Bheurla .
Bu chòir do na h- eaglaisean , ma dh' fheumas iad Beurla a chleachdadh , a dhèanamh a bhàrr air na seirbhisean àbhaisteach sa' Ghàidhlig ( mar tha cuid a' dèanamh mu_thràth ) .
Se an Eaglais an aon roinn de " chultur àrd " san robh a' Ghàidhlig air a cleachdadh gu cunbhalach roimhe seo : dhèanadh e cron mór nan cailleadh i an taic seo .
Dhèanadh e diofar mór do mheas dhaoine air a' Ghàidhlig nam biodh i air a cleachdadh air tafaidean-malairt leithid postairean , sanasan , cùnntasan , clàir-bùtha , fiù s rudan mar seic-leabhraichean .
Dh' fhaodadh roinnean de'n Ghnìomhachas-stàite , mar Caledonian Mac a' Bhruthainn agus Bòrd an Dealain , agus luchd-malairt le ùidh sa' Ghàidhlig eisimpleir a thoirt do chàch an_seo ( mar tha Iain Noble a' dèanamh san Eilean_Sgitheanach ) .
An co-dhùnadh , ma tha a' Ghàidhlig gu bhith air a cleachdadh an obair oifigeil an Alba , feumar a' chànan fhéin a dheisealachadh airson seo .
Bhon is e a' Bheurla a bhathas a' cleachdadh an gnothaichean oifigeil chun a_seo , cha do ghin a' Ghàidhlig na faclan no an dòigh-labhairt – an register neo-phearsanta , ùghdarrasail – a tha iomchuidh airson na h- obrach seo .
Feumar a leithid a dhealbhadh a-nise .
Anns a' chuid mhór de na rìoghachdan a tha ris an obair seo , tha Comhairle ann , mar as trice fo ùghdarras na Stàite , a tha a' stiùireadh na gnothaich , leithid Bòrd na Cànain an Lochlainn , an Acadamìa de Cultura Guaranì a tha a' feuchainn ri seann chànan Innseanach Pharaguay a dhèanamh freagarrach airson a' latha an_diugh , agus Bòrd an Oilein Cheiltich an Oilthigh na Cuimrigh .
Anns a' Ghàidhlig an_dràsda tha sgrìobhadairean agus clò-bhualadairean ro thric ag obair air an tiuc fhéin , gun móran suim do na daoine eile a tha ag obair san aon lios .
( S dòcha gun cuirear seo as leth a' sgrìobhaiche seo fhéin ! ) Tha obair cho cudthromach ri ath-nuadhachadh cànain a' cur feum air stiùireadh mionaideach .
Dh' fhaodadh Oilthigh no Faclair a ghabhail os làimh ach se Comhairle a_bu fhreagarraiche , s dòcha fo ùghdarras a' Riaghaltais ach fo sgiath Oilthigh , no Faclair , no comhairle ionadail ( rudeigin mar tha An Comunn Leabhraichean Gàidhlig an Oilthigh Ghlaschu ) , air am biodh riochdairean o leithid : na colaisdean is oilthighean ; comhairlean-foghluim ( gu h- àraidh fir-comhairleachaidh na Gàidhlig ) , am B.B.C .
, Faclair Eachdraidheil na Gàidhlig , An Comunn Leabhraichean Gàidhlig agus , s dòcha clò-bhualadairean ) .
Bhiodh duine ( no dithis ) air thuarasdal aig a' Chomhairle , a' trusadh agus a' taghadh na faclan ùra a tha dèante mu_thràth , a' dèanamh feadhainn e fhéin , le cuideachadh daoine eòlach air na cuspairean fa leth , agus a' cur liosta dhiubh fa chomhair na Comhairle on àm gu àm .
Bhiodh na buidhnean a bha air an riochdachadh air a' Chomhairle fo chùmhnant na faclan air an deigheadh aontachadh a chur gu feum anns na clò-bhualaidhean , craobh-sgaoilidhean agus meadhonan-foghluim air a bheil ùghdarras aca .
Dh' fhaodadh luchd-dreuchd na Comhairle cuideachd a bhith a' beachdachadh air an dòigh-labhairt am farsaingeachd , air litreachadh agus gràmar , agus , s dòcha , ainmean-àite .
Bhiodh e air leth goireasach gum biodh eadar-theangairean Comhairle nan Eilean ( agus a' Bh.B.C .
) agus an fheadhainn a tha ag obair air cruthachadh Gàidhlig oifigeil agus a' dèanamh chùrsaichean innte uile ag obair an co-bhoinn ri chéile , ged nach b' ann san aon àite , fo ùghdarras comhairle-stiùiridh – mar nàdur de " Roinn airson Ath-Bheothachadh na Gàidhlig " .
Shùilichear air a' Riaghaltas a' chuid mhór de chosgais seo a phàigheadh , le cuideachadh o na buidhnean eile a bha dol a dhèanamh feum de'n t- seirbhis .
Ghabhadh daoine ris an àrd-chànan seo ri tìde , mar a ghabh ri Gàidhlig a' Bhìobuill , ma théid an cleachdadh ris – troimh chraobh-sgaoileadh agus na sgoiltean gu h- àraidh – agus ma tha ùghdarras gu leòr air a chùl .
Tha àrd-chainnt comasach air feum a dhèanamh an caochladh dhòighean : ag aonadh ceàrnaidhean sgapte ; a' cumail na cànain saor o thruaillidheachd de gach seòrsa ; a' toirt misneach agus uaill do na daoine nan cànan is nan cultur – agus , mar sin , annta fhéin .
Sgrìobh Fionnlagh Dòmhnallach anns an " Saltire " ann_an 1958 : [ Ma leanas cùisean mar a tha iad ] chan e a' chànan air an robh sinne eòlach a thèid adhlaiceadh idir ach patois nach leig sinn a leas a_chaoidh " .
O chionn còrr is dà chiad bliadhna , thuirt an Dòmhnallach eile , Mac Mhaighstir Alasdair : " Is i as feàrr gu comhairl' Is gu gnothaich chur gu feum Na aon teanga Eòrpach Dh' aindeoin bòsd nan Greug " .
Sann ris a' ghinealach againne an_diugh a tha e an urra a dhearbhadh có de'n dithis a tha ceàrr : s neònach mur e seo an cothrom mu_dheireadh a gheibh sinn .
'S iomadh sgeulachd a dh' innis a sheanmhair dhan Tocasaid , 's iomadh seanchas a chual' e aice nach e aig duine riamh ach aice fhèin .
Seanchasan a bh' air an deagh lìbhrigeadh , a_h-uile tè 's a toiseach a' cuimseachadh air a deireadh , agus i cho beòthail mu meadhan 's a lùigeadh tu , 's cho brìoghmhor ri cnò challtainn .
An seòrsa boireannaich a bh' innt' , cha robh i taobhadh cus ri eaglais , 's cha robh aon feagal aice ro mhinistear , 's ma bha feagal aice ro ifrinn phàiteach na dòrainn , cha chualas gu robh neo nach robh , taobh seach taobh .
" Dè thachair an uair sin ? " chanadh Tormod ri sheanmhair ann_am meadhan na h- aithris , nuair a thigeadh abhsadh .
" Mo chreach-s' , a bhròinein , dè 'm math dhut a bhith faighneachd dhìoms' .
" Agus chumadh bean Iain Tuirc oirre leis an sgeulachd , a guth a' dol na_bu cheòlmhora na b' àbhaist agus a corp na h- uiread air thurraban .
Bha prionns' uaireigin air an robh Sgeilbheag mar ainm , agus dè thachair an ach gun d' fhuair e paidhir bhròg ùr – brògan donna nach robh a' tighinn mòran suas mu chaol a chois .
À oir a shùil , aon latha , dè chunnaic e ach na brògan donna a' danns leotha fhèin .
Nuair a sheall e , bha iad air sgur .
Ach bha e cuideachd air an cluinntinn le brag a' danns air an ùrlar , agus ars esan riutha , " Siuthadaibh , dannsaibh .
" " O , cha danns sinne dhut mura togair sinn fhìn , " arsa na brògan .
" Cha chuala a-riamh brògan a' còmhradh , " ars an Sgeilbheag , " gus an là an-diugh .
" " Ach thug thu fa-near gu bheil teangannan annainn ? " arsa na brògan .
" Bhoill … thug " ars am prionnsa .
" Chan eil fhios fhathast am freagair sinn fhìn 's tu fhèin a_chèile , " arsa na brògan donna , agus choisich iad timcheall air agus stad iad air a bheulaibh .
" Tha sibh ga mo fhreagairt-sa cho math ri math , " ars an Sgeilbheag .
" So far , so good , " arsa na brògan .
" Tiugainn a-steach gu m' athair , " ars an Sgeilbheag , " ach an seall mise dha na brògan mìorbhaileach a th' agamsa .
" " Theirig a-steach gu d' athair mas e sin do thoil , ach chan fhaic e sinne a' danns a-chaoidh .
'S cha ruith 's cha leum sinn ach mar a thoilicheas sinn fhìn .
" " Carson ? " " Airson siud fhèin .
" " Tà , " ars an Sgeilbheag , " 's e th' ach prionns' – chan eil aig m' athair ach mi fhìn – agus mas e sin mo thoil , sadaidh mi às sibh .
Gheibh mi brògan eile , 's cha bhi sin fada – brògan mòra , brògan àrda , brògan dubha , brògan tacaideach , brògan gun thacaidean .
" " Dèan do thoil , " arsa na brògan , agus chaidh iad balbh sàmhach .
Cha do ghluais iad 's cha do charaich .
Thòisich an Sgeilbheag ag èigheach 's a' glaodhaich , 's mu_dheireadh shad e na brògan donna mun a' bhalla leis an droch nàdar , bho nach robh iad ga fhreagairt , ach aon phioc feum cha do rinn sin dha ach call , oir cha do bheòthaich na brògan fad trì latha is oidhch' .
Dheigheadh e is chanadh e , " Siuthadaibh , bruidhnibh ; siuthadaibh , gluaisibh ; siuthadaibh , freagraibh .
" Las corraich mu_dheireadh ann_an cridhe a' phrionnsa , agus dh' fhalbh e le na brògan , a' dol gan sadadh a mhullach an teine .
Shad e a mhullach an iad , ghabh e 'n grad-aithreachas agus tharraing e mach iad chun na cagailt leis a' clobha 's na sradagan a-mach mu bhus .
" O , sad gu deas sinn is sad gu tuath sinn , ach cha dèan sinne toil duine ach ar toil fhìn , " arsa na brògan donna às a' ghuth-shàmh .
" Mill sinn no meal sinn , ach cha ghabh sinne do chomhairle aon uair .
Sgar sinn is cuir ceud car dhinn , ach cha ghèill sinn dhut fhèin no dhan an rìgh .
'S ged a dh' èigheadh tu àird do chinn , 's ged a rànadh tu 'm baile , 's ged a leigeadh tu fead a dhùisgeadh Mac-Talla a tha na chadal sa chreig , agus ged a dhèanadh tu bantrach dhinn dà thuras dùbailt , cha tèid sinne aon ceum far ar slighe dhut .
" Nuair a chual' an Sgeilbheag na geallaidhean 's na rabhaidhean , O , a ghràidh ort , dh' aithnich e … O , dh' aithnich e nach robh math dha … agus bhuail an sgìths e agus shuidh e sìos air an làr far an robh e , agus cha robh dùrd aige .
" Tha dùil againne togail oirnn a-mach à seo an t- seachdain sa tighinn , " arsa na brògan donna , " agus bu mhath leinn nan tigeadh tu nar cois .
" " Bha dùil agam gur h- ann leams' a bha sibh , " ars am prionnsa .
" 'S ann , 's chan ann , " ars iadsan .
" Chan eil mòran miann agamsa a dhol à seo , " ars am balach , " agus co-dhiù , cha leigeadh m' athair sin dhomh .
" " O , bhoill " arsa na brògan ris .
" Agus bhriseadh e cridhe mo mhàthar .
" " Chan eil teagamh , " ars iadsan , agus an ceann greis dh' fhalbh iad leotha fhèin .
Choisich iad a-mach tro gheata mòr a' chaisteil agus an Sgeilbheag na throtan às an dèidh
. O , cha robh an Sgeilbheag airson falbh idir .
Nach robh a_h-uile càil aige fhèin far an robh e : eich air an uidheamachadh le òr is airgead , spòrs is fealla-dhà am measg na h- òigridh agus daoine ionnsaicht' a bha athair air a lorg dha bhom faigheadh e deagh fhoghlam .
Ach a-nis , nuair a shealladh e gu deas , bha e airson falbh mar a bha na h- eòin , agus tilleadh nuair bu mhithich .
" Cha tèid , do chas , " ars an rìgh , nuair a dh' fhiosraich e rùn a chridhe .
" Agus ma thèid thu air turas goirid , bheir thu leat saighdear no dhà a chuireas dìon ort 's a bheir sàbhailt dhachaigh thu .
" " Cha fhreagradh sin , " ars am prionnsa , 's e ri cuimhneachadh air na brògan donna , nach ceadaicheadh do dhuine ach dhàsan faighinn cus a-steach orra .
" Tà , bheir thu leat an t- each .
" " Cha fhreagradh sin , " ars am prionnsa .
" Falbhaidh mi leam fhìn agus tillidh mi bliadhna bhon earar , 's chan eil math dhut mo bhacadh – tha mi dol a dh' fhalbh a dheòin no dh' innis aindeoin .
" Thug e dheth an cearcall caol òir a bhiodh uaireannan mu cheann .
" Mas ann mar sin a tha , " ars an rìgh , " tha m' uile bheannachd agad .
Bidh tu nam ùrnaigh-sa gus an till thu .
" Chuir an rìgh trì buinn òir na bhois , agus dh' innis fhàg an Sgeilbheag an caisteal air chùl .
Cha robh iad glè fhada air an t- slighe nuair a chunnaic iad am fear a bha seo a' tighinn na dheann-ruith far an robh iad .
" Dè 'n t- ainm a th' ort ? " ars an Sgeilbheag ris .
" Tha , " ars an duine , " Cho Luath ris a' Ghaoith , 's chan e fuireachd ach falbh a dh' fheumas mi .
" Tha mi creids' nach eil mòran feum dhòmhs' a dhol a dh' fheuchainn annad , ach tha mise mi fhìn glè mhath air ruith , " ars an Sgeilbheag .
" Cuiridh sinn dà char dheug air fhichead mun bheinn ud thall agus tillidh sinn , " ars am fear eile .
" Siuthad a-nis , a bhalaich , " arsa na brògan donna , a bh' aige ann_am broinn poc air a dhruim , " cuir dhìot na rudan gun fheum sin leis na bucaill òir. .
" 'S chuir am prionns air na brògan donna .
" Mach leinn , ma-tha , " arsa Cho Luath ris a' Ghaoith , agus a-mach leotha .
Bha an Sgeilbheag a' cumail air a chùlaibh fad an t- siubhail .
Bha neart na chasan a bha mìorbhaileach .
Ach a_h-uile turas a ghearradh e ron fhear eile , bha Cho Luath ris a' Ghaoith a' dol na_bu luaithe buileach .
" O , 's math an anail a th' annad , " ars esan ris an Sgeilbheag , " agus nì thu feum fhathast .
" Bhoill , phiobraich sin am prionnsa agus rinn e roimhe man geàrr , ach rinn am fear eile roimhesan man cù glas seilge .
Chuir iad dà char dheug mun bheinn 's iad gualainn ri gualainn .
" 'S math an dà sgamhan a th' annad , " arsa Cho Luath ris a' Ghaoith , " agus cò tha fhios lathaeigin nach dèan thu feum .
" Ghon seo an Sgeilbheag agus gheàrr e a shlighe roimhe mar chù seang seilge , ach rinn am fear eile roimhe mar eun air iteig .
" Bha mise riamh cho luath ri luath , " arsa Cho Luath ris a' Ghaoith , " agus 's dìomhain dhut leantainn ort .
" Ach bha na brògan donna mu chasan na Sgeilbheig , 's bha spionnadh na dhà a bha annasach fhèin .
" Cha robh do dhà shamhail bho bha Caoilte no Fèinne , " arsa Cho Luath ris a' Ghaoith ris , 's iad air a' bheinn a chuartachadh aon fichead uair .
" Bha mise riamh cho luath ri na luinn , " ars esan , " 's tha cho math dhut stad .
" 'S ged a bha an Sgeilbheag cho luath ri sparaig mu ghualainn is mu bhuilg na beinne , bha am fear eile mar sheabhag às a dhèidh 's os a chionn is roimhe mar a thogradh e fhèin .
Dh' fheuch an Sgeilbheag na bha na chorp , gus an robh pian na bhroilleach is gath na thaobh is snaidhm cruaidh a' ceangal a mhoilean ri chèile .
Ach air a' cheann thall , brògan donna ann neo às , bha Cho Luath ris a' Ghaoith na sheasamh ga fheitheamh , is air aodann .
Leig an Sgeilbheag dha fhèin tuiteam gu talamh , is anail na uchd , 's mus robh math a' chòmhraidh ann a-rithist , bha am fear eile air_falbh mar a thàinig e , 's cha robh 'n còrr aige dheth .
Thug an Sgeilbheag ùine na laighe mar eun air a leòn .
" O , cha deach leam idir , " ars esan an uair sin , " chan eil mòran feum annam , 's cha robh a-riamh .
" " O , tà , b' e bh' agad an_siud ach Cho Luath ris a' Ghaoith , " arsa na brògan donna , " agus chan eil duine air uachdar na talmhainn a nì a' chùis air , ged a chuireadh e mach a ghoile , agus adha còmhla ris .
'S ann a rinn thu glè mhath .
" " O , cha do rinn , " ars an Sgeilbheag , 's e na laighe na chlod .
" O , rinn gu dearbh , " arsa na brògan .
" Cha do rinn mi , Sgeilbheag , 's thug iad greis a' dearbhadh mar sin gus na dh' fhàs iad sgìth dheth .
" Fòghnaidh siud an-diugh , " arsa na brògan donna ris .
" O , bhoill , " ars an Sgeilbheag , " 's mi fhìn tha toilicht' sin a chluinntinn .
" Cha robh iad glè fhad' air an t- slighe nuair a chunnaic iad cailleach chrotach a' tighinn nan coinneamh .
" Nis , " arsa na brògan a bha mu chasan , " eadar gu bheil thu gad fhaighinn fhèin fann neo fearail , mol an latha dhi agus can seo nach ann a tha 'n latha , a bhoireannaich chòir .
" 'S e a bha seo ach a' Chailleach Chrìon .
Mar a bha iad a' dlùthachadh oirre , chitheadh an Sgeilbheag gu robh 'n t- aodach aic' na ragaichean 's na riobagan , 's gu robh 'n fheòil fhèin a' tuiteam bho na cnàmhan aice na chluigeanan 's na chnapan .
Cha robh ach fiacail no dhà na ceann .
Chuir e iongantas air a' phrionnsa gu robh a ceum cho cinnteach .
Bha i ga chaol-choimhead .
Cha do leag i sùil dheth .
Bha greann air a h- aodann .
Thàinig crith na dhà iosgaid , bha buille a chridhe ag innse dha gu robh e 'n cunnart a " Lean ort , " arsa na brògan ris .
" Na fanntaig 's na fannaich 's na flagaich do cheum .
" Ghairisich am prionnsa .
Bha feagal air gun tuiteadh e às a sheasamh .
" Ma thuiteas tu , " arsa na brògan ris , " marbhaidh i thu le biodag mheirgeach a th' aice a-staigh fo a cleòc .
" " O , nach mise bh' air fuireach far an robh mi , ars an Sgeilbheag .
" Tha e cho math dhut dìreach craiceann a' bhuinn a chur air a' bhathais ann_an_seo , a bhalaich , " arsa na brògan ris , " agus an latha a mholadh dhi mar a dh' innis àithn sinn dhut .
" Sheall am prionns' a-steach na h- aodann san dol seachad , agus chaidh air na facail a chantainn a bha diùltadh a thighinn gu bun a shlugain .
" Nach ann ann a tha 'n latha , a bhoireannaich chòir , " ars esan rithe .
Nuair a fhuair e seachad oirr' 's a thionndaidh e 's a sheall e às a dèidh , nach ann a bheòthaich sradag bheag de bhlàths na chridhe dhi , doicheallach , dochannach , daobhaidh 's mar a bha a dreach .
" Dh' fhaodainn tàbhachd oirr' an aon rud luachmhor a th' agam , " ars esan ris fhèin , 's e a' sporghail sa phoca gus an do lorg e na trì buinn òir. .
" Gar am biodh ann ach gun ceannaicheadh e dhi biadh is deoch agus aodach is brògan is .
" " Seadh , " arsa na brògan , " agus aitheamh no dhà de dh' anart ùr a thèid fhilleadh , agus leòb de thalamh coisrigte far an càirear fon ùir i .
" " Nach stad sibh , " ars an Sgeilbheag , " agus rud agam dhuibh .
" Thionndaidh a' Chailleach Chrìon agus sheas i ann_am meadhan rathad an rìgh .
" O , " ars ise , " mo bheannachd aig a' bhalach nach deach ceum far a shlighe bhuam , mo ghràdh air a' mhullach a lorg gràdh na chridhe dhomh .
" Air na buinn òir cha tug i sùil .
Ach spìon i biodag dhealrach a-mach às a cleòc agus chàir i sin ann_an làimh na Sgeilbheig .
Gun fhacal ach sin , chùm i oirr' gus an robh i cho beag ri cuileag , 's cha robh 'n còrr aige dhith .
" Cha dìochuimhnich na rinn sibh dhomh , " ars am balach ri na brògan .
" Fòghnaidh siud an-diugh , " arsa na brògan donna ris .
" O , bhoill , " ars an Sgeilbheag , " 's mi fhìn a tha toilicht' sin a chluinntinn .
" " Dè thachair an dèidh sin ? " arsa Tormod Noraidh ri sheanmhair .
" O , bhoill , " ars a sheanmhair , " tha thu faighneachd dhìoms' .
" Sgioblaich i na bioran-fuilt na ceann , chuir i 'n cròchan às a h- amhaich le casd , agus chùm i oirre .
Bha an rathad a' dol na_bu chaoile , 's thàinig an Sgeilbheag gu pìos de choille .
Chunnaic e duine aotrom a' leum 's a' danns 's a' seinn leis fhèin am measg nan craobhan .
Bha e rudeigin robach 's bha cruit bheag bhrist' aige fo achlais , agus cò bha seo ach Leumachan nan Leum a' mire ri fhaileas .
" Dè chanas iad riut ? " ars an Sgeilbheag .
" Is mise Leumachan nan Leum , mo chruit nam chois a_h-uile ceum , Leumachan nam brèid 's nan toll a bhios a' coiseachd tron a' pholl ; às aonais mo chruit cha dèan mi ceum , cha dèan mi ceum 's cha dèan mi feum : mise Leumachan nan Leum , nam piollag 's nan ciollag 's nan luinneag samhraidh .
" Leumachan nan Leum , " ars an duine , 's e ri falbh an taobh ud 's an taobh ud eile , " nan iollag 's nam piollag 's nam brèid … Leumachan uiseagach cuiseagach breac a' mhuiltein samhraidh … agus ma bha duine ann a leumadh fhaide is àirde na mise , cha tàinig e riamh an taobh-sa .
" " Bhoill , " ars am prionnsa , " chleachd iad a bhith 'g ràdh riumsa gu robh mi fhìn math air leum .
Ach 's iongantach g' eil math dhomh a dhol a dh' fheuchainn na do leithid-sa .
" " O , tà , 's i seo a' cheist , " arsa Leumachan .
" A bheil mo leithid ann ? Cha b' e ruith ach leum leamsa riamh , " ars esan , " agus ma ghabhas tu orm , mo mhionnan gu sgailc mi mo chruit mu stoc craoibhe , 's nach seinn mi ach na sheinn .
" " Cha bu mhath leam gun dèanadh tu sin , " ars an Sgeilbheag , " ach cha tig às dhomh gun feuchainn annad agus sinn air turchairt air a_chèile mar seo .
" " Thu fhèin 's do bhrògan donna , " arsa Leumachan , air nach robh bròg no eile , " 's beag a nì iad dhut .
" Agus leum e às a sheasamh , chuir e car a' mhuiltein agus thàinig e sìos air aon chois .
" Feuchaidh sinn cruinn-bhuic , " arsa Leumachan .
Chroch e a' chruit air geug .
Sheas e gun ghluasad , agus leum e aon deich troighean co-dhiù .
Sheas an Sgeilbheag san aon agus leum e dà throigh dheug co-dhiù , le na brògan donna .
" Feuchaidh sinn leth-chois , sìnteag , cruinn-bhuic , " arsa Leumachan .
" A Sgeilbheag , " arsa na brògan , " chan eil math dhut leum nas fhaide na e – brisidh tu a chridhe .
" " Tha mise dol a leum cho fad 's as urra mi , ars an Sgeilbheag .
" Do thoil fhèin , " arsa na brògan .
" Cha bhi a phrothaid agad às .
" Sheas Leumachan air leth-chois 's thug e brod an leum às , agus gun stad rinn e sìnteag a shìn fada , agus gun bhriseadh air a cheum thug e buic às a bha cumhachdach .
'S iongantach co-dhiù mura robh còig troighean fichead anns na leumannan sin air fad .
Sheas Leumachan nam brèid 's nan toll ann_an_sin agus toileachas na aodann .
Lean an Sgeilbheag e .
Agus leis na brògan donna air a chasan shaoileadh e gu robh e ri sgèith , agus leum e co-dhiù aon troigh na_b' fhaide na 'm fear eile .
Nuair a chunnaic Leumachan nan Leum mar a bh' air tachairt , shìn e a làmh chon na cruit agus bhris e i mu stoc craoibhe .
Sgèith pìosan dhith a_h-uile taobh .
Shuidh e sìos air an talamh is ràn e gu goirt .
Ràn e gu goirt agus dh' èigh e , " Cha seinn mi ach na sheinn gu sìorraidh buan .
" Chunnaic an Sgeilbheag gu robh a chridhe brist' , 's nach robh fiù 's ainm fhèin air fhàgail aige .
Cha ghabhadh sìtheachadh air a-muigh no mach .
" Ma dh' èisteas tu , bheir mise dhut na trì buinn òir a th' agam , " ars an Sgeilbheag .
" Cha ghabh mi iad , " arsa Leumachan .
" Chan eil mi gan iarraidh .
" " Cuir thus' ort na , " ars an Sgeilbheag , " agus feuchaidh sinn aon uair eile .
" " Cha chuir .
" Fhuair e air innse dha mu_dheireadh nach robh esan air a' chùis a dhèanamh air a-chaoidh às aonais nam brògan donna .
Agus gu cinnteach is gu fìor gur h- esan Leumachan nan Leum .
Ach cha deigheadh na brògan uime .
Bha iad ro bheag dha , 's cha robh e riamh cleachdte ri bròig co-dhiù , neo comasach air leum leotha .
" Na bi ga do chur fhèin mun cuairt air mo lost-s , " arsa Leumachan .
" Mo choire fhìn a bh' ann .
Bha mi smaoineachadh gur mi a_b' fheàrr a bh' ann .
" " 'S tu as fheàrr a th' ann fhathast , " ars an Sgeilbheag .
Ach nuair a dhealaich iad , cha robh iad buileach cinnteach neo buileach dòigheil .
" An dèan siud a' chùis an-diugh ? " arsa na brògan-sa .
" Nì , " ars an Sgeilbheag , " agus a-màireach .
" " Seadh , " arsa Tormod , " 's dè thachair an uair sin ? " " Thachair iomadach rud sin , " ars a sheanmhair .
" Ach fòghnaidh siud a-nochd .
" " 'S mi fhìn nach eil glè thoilicht , " arsa Tormod .
" O , tha thus' rudeigin mar a bha d' athair fhèin – cha ghabh riarachadh ort , " ars a sheanmhair .
" 'S iomadh cunnart tron deach an Sgeilbheag , agus 's iomadh caol-theàrnadh a chaidh air fad nan ceithir ràith seo , " arsa bean Iain Tuirc .
" 'S mura tèid sinn ceàrr air a_chèile ron ath-oidhch' , cluinnidh tu 'n tuilleadh an uair sin .
" Bha an Sgeilbheag air triall fada bho taigh athar , 's e dol tro gharbhlaich 's tro choilltean dorcha , 's e gu mòr air aineol .
Am feasgar a bha seo , labhair na brògan ris , an dèidh dhaibh a bhith sàmhach deagh ghreis , agus thuirt iad , " 'Ille , bi air d' fhaiceall , oir tha thu nis air còraichean an fhir mharbhtaich ud , Cathach nan Cath .
Duine sam_bith air am beir e ann_an_seo , tha e marbh .
" " Bhoill , " ars an Sgeilbheag , a bh' air fàs rudeigin bragail , " chan eil mise son a dhol air chùl chnocan ro dhuine sam_bith .
Cha tèid mi aon ceum far mo shlighe do dhuine dubh no geal .
" " O , " arsa na brògan , " tha Cathach nan Cath a' tighinn , agus 's fheàrr dhut ruith air neo thu fhèin fhalach – chan eil agad ach ùine glè bheag .
" Ach cha robh an Sgeilbheag a' toirt mòran gèill dhaibh .
" O , a Sgeilbheag , " arsa na brògan , " a mhic d' athar fhèin , a tha na rìgh air rìoghachd , 's aig a bheil caisteal a tha binneagach beàrnagach shuas gu h- àrd , is bonnant' mu mheadhan 's mu bhonn , seo tha sinne 'g àithneadh dhut : dèan às an aon là an-diugh mar a nì do chasan dhut , air neo crùb sìos gu h- ìosal am measg an t- seileastair .
Geàrr sràbh à àiteigin agus leig thu fhèin sìos dhan bhreun-loch fhuar dhorch sin a chì thu à seo .
Oir tha Cathach a' tighinn .
A-màireach , tionndaidh 's cuir aghaidh air an duine a thogras tu ; an-earar , cuir do bhonnan an tac 's na teich ro dhuine chunna tu riamh ; ach an aon là an-diugh , ruith mar do bheath' air neo falaich thu fhèin .
" " Bhoill , " ars an Sgeilbheag , " nuair nach do theich mise ron a' Chaillich " " Do thoil fhèin , " arsa na brògan , " ach 's e seo an rud : am b' fheàrr leat a bhith beò no marbh ? " " Beò , " ars an Sgeilbheag .
" Seadh , ma-tha , " ars iadsan , agus ruith an Sgeilbheag 's chaidh e air fàlach air cùl an t- seileastair .
Gheàrr e dà shràbh dha fhèin le biodag na Caillich Crìon .
Air an fhionnaraidh , mus deach ciaradh gu dubhar , chual' iad a' tighinn e .
Mus do dh' fhalaich an Sgeilbheag e fhèin fon uisg' , fhuair e a' chiad sealladh 's an sealladh mu_dheireadh air Cathach nan Cath – duine caol àrd cumhachdach agus teine a' lasradh na shùil .
Aodann gun gun thruas gun phàis .
Sròin chrom .
Beul mar lot air dhroch shlànachadh .
Mu a mheadhan bha ròpa garbh , agus a' slaodadh ris bha sreath de chlaiginn , 's iad a' bragail na chèile a_h-uile ceum a bheireadh e .
Agus claidheamh fada , a bhiodh a' teasachadh 's a' fuarachadh .
Nuair a_b' e , bha e dorch is ceò dheth , agus nuair teoth' e , bhiodh e aige na làimh 's an lann aige dearg air fad agus a' lasradh 's a' gabhail .
A-steach tro fhalt os cionn na cluais bha trì bioran caola fada , agus sin a dh' adhbharaich gun tugadh air Cathach nan Dealg 's nan Calg .
Spìonadh e fear dhiubh sin a-mach à fhalt agus leigeadh e às e , 's dè an cruth air an cuireadh tu thu fhèin , lorgadh e thu .
Cha deigheadh e an ear dhìot , cha deigheadh e an iar dhìot , an gath grad guineach , , do-sheachant' , 's cha deigheadh e ort seachad , ach ruigeadh e thu .
'S nam faiceadh e thu na do leth-ruith , 's tu air do leòn , leigeadh e às an dàrna bior caol fada .
'S nam faiceadh e thu ag èirigh 's a' tuiteam , leigeadh e às an treas fear .
'S ged a bhiodh tu nad thosd , 's ged a bhiodh tu air phlosg , sgathadh e 'n ceann dhìot co-dhiù .
An aon bhoillsgeadh a fhuair Sgeilbheag air aodann 's air a chruth 's air a thruis , thòisich a chridhe ri bualadh mar òrd a-staigh na chliabh .
Thòisich na brògan donna a' cunntadh nan claigeann … dithis fhireannach , triùir bhoireannach , dà leanabh-cìch , triùir phàistean , dà mhadadh-allaidh , còig radain " Agus leig an Sgeilbheag e fhèin sìos dhan uisg' , 's e cho fuar , 's e deoghal tro shràbh de dh' anail na ghlèidheadh an deò ann , 's e slugadh 's a' tachdadh , 's a chridhe a' bualadh mu asnaichean mar dòrn air doras .
" Na caraich gu 'n gabh e seachad , " arsa na brògan .
" Cùm do cheann fodha .
" Agus an dèidh ùine , thug iad cead dha a cheann a chur air uachdar .
" Ach na caraich às far a bheil thu – 's dòch' gun till e 's a chluasan .
" thug iad dha cead a thighinn às an uisg' .
Bha am fuachd air a dhol domhainn ann .
Thug e ùine a' feuchainn suas chon na glasaich air a spògan , 's e cho lag ri cuileag geamhraidh a dh' far a druim 's a thuiteas sa bhad an comhair a cliathaich .
Laigh e san dorchadas 's e leth-mharbh .
Mus tàinig a' mhadainn dh' èalaidh e air_falbh air fhaiceall .
'S ro mheadhan-latha bha e air astar math a chur às a dhèidh .
Chaidil e ann_an cùil dhorch fad là is oidhch' , agus cha b' urra dha gluasad ceart fad seachdain .
Agus a-rithist , sàbhailt ann_an taigh athar , nuair a chual' e fear a' cantainn ri fear eile , " Chan eil gu math dhut a bhith breabadh an aghaidh nan dealg , " chuimhnich e air na bioran fada caola , 's air Cathach nan Cath a bha cho osgarra , cosgarra , cèin .
'S air na claiginn , 's air uisge dorch , fuar na breun-luich .
'S air na beanntan 's air na coilltean a bha ugalaidh , cugalaidh , ciar .
Is dh' fhairich e disear , fuar bho a mhullach gu a dhà shàil .
[1] dhachaidh na mònadh .
[2] uh huh .
[1] agus [3] ann_an [Placename] , cuideachd .
[1] bha iad a' toirt dhachaigh , fhios agad , bha iad a' toirt dhachaigh uh , eh feamainn .
bha iad a' toirt dhachaigh feamainn , a-staigh air a' bhaile .
[3] le cliabh .
[1] bha , bha .
ach , ò sin agad , cliabh mònadh ann_a_shin , leis uh , leis uh , is ann a bhith a' togail air_falbh a bha sin .
[2] tha mi a' smaoineachadh gun deach sin a dhèanamh mu eighteen hundred .
[1] uh huh .
is ann a chanain-sa gur h- e uh , print a tha siud de dhealbh a thog uh , de dhealbh a [?] pheantadh le artist .
[1] [?] 's e , 's e .
chan eil , uh [1] còmhla ri m' athair 's bha e a' dèanamh nan clèibh a bha siud .
[2] [?] [1] ò , bha e gan dèanamh , ò , bha , ò , dhèanainn fhìn , dhèanainn fhìn cliabh .
[2] an dèanadh ? [1] dhèanadh .
bha sinn gan dèanamh .
[3] dè bha sibh a' cleachdadh airson an dèanamh ? [1] bha , eh uh , calltainn agus eh uh , agus uh [2] calltainn .
[1] calltainn , willow agus uh gailleannach .
[3] gailleannach [1] gailleannach , sin agad willow .
[2] gailleannach ? [1] gailleannach .
[2] cha chuala mi mu dheidhinn gailleannach idir .
[1] cliabh .
agus is ann leis a' challtainn , 's e , 's e calltainn a bha sna frèam innte .
you know , the ribs , the ribs , 's e , sin agad .
dè Gàidhlig a th' agad air , dè Gàidhlig a th' agad fhèin air , air hazel ? [3] calltainn an aon fhacal a chuala mise .
[2] [?] [3] rud eile , [?] gailleannach ? [1] gailleannach .
[3] dè tha sin ? [1] sin agad willow .
[3] an e ? [1] 's e .
[3] cha chuala mi sin riamh .
[2] gailleannach ? [1] gailleannach , aye , gailleannach .
[3] cha chuala mi sin riamh .
's e sail no rudeigin a tha anns na faclairean , 's bha mi a' cantail sin agus cha robh daoine [1] gailleannach , aye , is ann leis a' ghailleannach a bha iad , nuair a bha iad a' dèanamh na clèibh , is ann leis a' ghailleannach a bha iad ga , ga snìomh .
[2] ga snìomh [1] weaving , you know , the weaving agus na , na h- asnai , na h- asnaichean a bha sa chliabh .
[2] na h- asnaichean .
[1] 's e , 's e , sin agad , uh , 's e calltainn a bha sin .
[2] calltainn .
[3] bidh mise ag iarraidh coimhead air an liosta faclan agad às dèidh seo .
[2] calltainn .
[1] calltainn .
[2] 's e calltainn a bha seo .
[1] 's e , 's e , 's e .
[2] uh huh , agus an_sin 's e gailleannach a bha [1] 's e , ga snìomh , agus nuair a bha iad gan dèanamh , nuair a bha iad a' dèanamh nan clèibh , bha , bha , ò , bha fhios aca , cha mhòr nach robh iad , cha mhòr nach robh na clèibh air an dèanamh to , uh , uh , made to measure .
ò , bha .
[2] ò , airson an neach fhèin .
[3] [?] [1] bha , bha .
agus am bheil thu a' faicinn , coimhead air na tuill a tha sin .
[2] uh huh [1] is ann airson nan clèibh a thogail air an druim a bha sin .
coimhead air na tuill a tha sin .
[2] seadh [1] bha , bha , bha , nuair a bha iad a' falbh leotha air an druim , bheil fhios agad , bha ròpa a' tighinn , bha ròpa a' dol tàrsainn air a' bhroilleach aca .
[2] seadh [1] ach , nuair a bha iad a' togail a' chliabh dhen talamh , bha dithis ann .
bha an duine a bha a' toirt leis a' chliabh , 's bha an duine eile air a chùl , agus bha e a' cur a dhà làmh a-staigh gach fear de na tuill a bha siud agus gheibheadh tu do làmhan a-staigh ged a bhiodh e mòine no ge b' e a bhitheadh ann , gheibheadh tu do làmh a-staigh .
's bha thu a' togail a' chliabh air an druim , a bheil thu a' tuigsinn ? [2] a' faighinn greim [?] [1] ò , 's ann , 's ann , 's ann airson sin a bha na tuill a bha sin .
[3] bha na tuill gu math riatanach .
[?] [1] ò bha , bha .
[3] feumail [?] [1] o , bha , bha .
agus nuair a bha iad a' tòiseachadh air a' chliabh a dhèanamh , bha , bha , bha rectangle aca mar sin .
agus bha iad a' cur sin air an talamh .
's ann , agus bha àiteachan sònraichte air a_h-uile croit far an robh iad gan dèanamh .
airson 's gum b' urrainn dhaibh am fàgail .
's dòcha gum b' urrainn dhaibh , uh coltach ri , ri fighe .
leigeadh iad sìos an fhighe , thigeadh iad air ais aig ceann latha no dhà , agus cuireadh iad sreath no dhà eile .
a bheil thu a' faicinn ? uill , an aon rud leis a' chliabh .
's nuair a bha iad a' dèanamh a' chliabh , agus bha an_còmhnaidh àite aca anns am b' urrainn dhaibh an cliabh fhàgail .
agus bha iad a' cur , a' cur , bha iad a' dèanamh rectangle le , le , le , le calltainn .
agus bha e , bha e air , bha e air a , bha e air a cheangail , a bheil fhios agad .
's e size a bh' ann .
[3] [?] [1] sin agad an size .
[3] [?] [1] sin agad an size a bha gu bhith a' chliabh , a bheil thu a' tuigsinn ? [3] a' cleachdadh pìosan [?] [1] 's e .
's bha iad ga , 's bha iad ga chur sìos , 's bha iad ga chur sìos air an talamh mar sin , a bheil thu a' faicinn , bha iad an uair sin a' cur na h- asnaichean , fear gach tuill de na chorners .
trì ròd ud , dhà ròd ud , trì ròd , 's bha na cinn aca sìos an talamh .
[3] ò seadh .
[1] sìos is dòcha , sìos sia no seachd òirlich a's an talamh .
a bheil thu a' tuigsinn ? [3] uh huh [1] nist [3] a' cumail [1] nis , nuair a bhiodh an cliabh gu bith deiseil , nuair a bha iad gu ga thoirt a-staigh airson a' bhonn ann_a_sheo , a bheil thu tuigsinn ? bha iad , cha robh iad , bha iad a' toirt na ribs mar sin across mar siud .
bha iad gan slideadh sìos .
a bheil thu tuigsinn ? 's bha iad an uair sin a' cur crìoch air an fhighe , leis a' , leis a' , leis a' ghailleannach .
agus bha iad an uair sin a' tarraing , a' togail a' chliabh a-mach às an talamh .
's bha na stoban a bha sin suas .
a bheil thu tuigsinn ? [3] nas àirde [?] [1] bha .
's cha robh iad , sin agad a-nis , sin an fheadhainn a bha , sin agad na stoban a bha sin , a bha a' teannachadh a' chliabh .
teannachadh , tightening up the , the weave .
bha iad , bha iad a' tionndadh na stoban a bha siud , 's bha iad gan cur sìos ri taobh an fheadhainn eile .
a bheil thu tuigsinn ? bha iad a' t- [3] cha robh mise a' tuigsinn idir .
[1] cha robh .
a bheil thu a' faicinn ? [2] tha dà dhealbh agam an_seo .
[1] tha .
chì thu , chì thu air , chì thu air a' chliabh ann_a_shin , mar a chanas iad , na h- uprights a bha sin , bha na cinn ud sin , chì thu na cinn aca mar gum biodh iad air , mar gum biodh iad air an gearradh .
[3] an e seo an fheadhainn a bha a-staigh san talamh ? [1] sin agad an fheadhainn a bha a-staigh san talamh .
ach nuair a bha iad a' dèanamh nan cliabh ann_a_sheo , bha iad gan tionndadh sìos ri taobh an fheadhainn eile , a bheil thu a' faicinn ? sìos [3] a' dol a-steach [1] bha sin a' , bha sin a' teannachadh a' weave .
[3] bha [1] bha e , bha e [3] cuine a bha iad a' dèanamh sin , mus do thog iad an rud a-mach ? [1] is dèidh 's ga thogail a-mach .
[3] an dèidh ? [1] ò , is ann , is ann , is ann às dèidh ga thogail a-mach .
is ann .
bha iad uile a' dèanamh cliabh , bha iad uile gan dèanamh .
[?] [3] ciamar a bhiodh iad a' cur am bonn air , nuair a bhiodh an cliabh a-staigh ? [1] o , bha iad a' cur a' bhonn air , bha iad a' cur a' bhonn air mus toireadh iad a-mach às an talamh e .
ò bha .
[3] agus an robh , an robh [?] calltainn ann_a_shin cuideachd , no [1] dè ? [3] dè bha iad a' cleachdadh airson a' bhonn ? an e gailleannach ? [1] 's e , 's e gailleannach .
[3] gu lèir ? [1] 's e ach , am bheil thu a' faicinn , nuair a bha iad a' tòiseachadh air a shnìomh gu h- ìosal leis a' ghailleannach , 's bha iad an uair sin , bha , bha , bha iad an uair sin a' tighinn gu na , gu na tha sin , am bheil thu a' faicinn , bha na stoban a chuir iad sìos an_toiseach , bha iad suas gu h- àrd os do chionn .
a bheil thu a' tuigsinn ? [3] [?] [1] ò bha , agus nuair a thigeadh iad , can , nuair a bhiodh an cliabh , [?] a's , mar sin a's an talamh , a bheil thu a' faicinn , agus nuair a bhiodh iad suas dhan an_sin [3] an e mullach a' chlèibh a bha san talamh ? [1] 's e , 's e , ò , 's e , 's e [3] cha b' e am bonn idir .
[1] ò , chan e , chan e .
ò , 's e , 's e , 's e , ò , 's e mullach a' chliabh a bha san talamh .
's e , 's e .
agus a bheil thu a' faicinn , bha na stoban a bha sin suas os cionn do chinn , nuair a bha thu gan snìomh .
a bheil thu a' tuigsinn ? bha iad an uair sin , bha iad an uair sin , ghearradh iad iad , agus bha iad gan cur am fear an taobh seo , 's am fear suas an taobh sin , 's bha iad gan cur tarsainn mar siud , 's gan cur sìos ri taobh far an tàinig iad a-nuas .
a bheil thu a' tuigsinn ? [3] [?] [1] yes .
agus gan cur sìos ri taobh a' weave far an tàinig iad a-nuas .
[3] agus bha sin gan teannachadh [1] bha , agus bha iad an uair sin a' cur crìoch air a' bhonn leis a' ghailleannach .
[2] mar sin .
[1] is ann , is ann .
[2] a' dol suas [1] is ann .
[2] mar sin bha sin ga teannachadh [1] bha [2] sìos , agus bhiodh iad a' dol tarsainn .
[1] bha .
bha , agus bha iad an uair sin , bha iad an uair sin ga fhighe leis a' ghailleannach .
[2] ga fhighe gus nach biodh e a' tighinn a-mach [1] bha , agus , dè a-nis a chanadh iad ris , ris , a' ròpa a bha a's a' chliabh ? tha mi air dìochuimhneachadh .
[2] am biodh iad ag ràdh teannachadh ? [1] aye , tightening it , tightening the weave .
[2] teannachadh ? [1] aye , teannachadh , 's e , teannachadh .
[3] bhiodh iad a' dol a-steach san aon toll .
[1] bha , air gach taobh dìreach .
bha , bha .
[3] am biodh a_h-uile fear a' dol tarsainn no dìreach cuid dhiubh ? [1] ò , a_h-uile fear , ò bha a_h-uile fear a' dol tarsainn , ò bha .
[2] air no dh' fheumadh iad a bhith air an gearradh dheth .
[1] dh' fheumadh , ò , dh' fheumadh .
ò bhiodh iad ro àrd co-dhiù , is bha iad gan gearradh , ach bha iad a' dèanamh cinnteach , a rèir 's dè cho àrd bhiodh an cliabh , bha iad an_còmhnaidh na slatan a bha seo suas , ò bha .
ò , bha , bha e aca [2] agus bhiodh iad a' fighe gus an robh e cha mhòr [1] bhiodh [2] cho mòr bu choir dha bhith agus an_sin [1] bha .
[2] ga teannachadh .
[1] ò bha , bha .
[3] carson , an e air an aon àite air a' chroit ? [1] 's e , àite nach biodh daoine a' dol mu chomhair , a bheil fhios agad , is nach fhaigheadh beathach no eich faisg air , a bheil fhios agad ? ò , 's e .
[3] agus am biodh iad a' dèanamh a' chlèibh gu lèir aig an aon àm , no bhiodh iad ga fhàgail is dòcha beagan làithean agus a' toirt dhachaigh [?] [1] ò , bhiodh .
[3] [?] [1] bhiodh uill , bhiodh iad , coimhead [?] bha iad , coimhead air calltainn bha iad ga sgrìobadh , bha iad a' sgrìobadh uh , uh , a' chraicinn dheth , ach an gailleanach , cha robh iad a' sgrìobadh a' ghailleannach idir .
bha an gailleannach air a chur gu feum mar a bha e .
bha .
ach tha mi a' feuchainn ri chuimhneachadh , uh , ò dhiabhail , gu_dè a chanadh iad ris a' ròpa a bha , a' ròpa a bha iad a' togail a' chlèibh nach biodh iad [?] [2] càite am b' fheudar dhaibh a bhith ga sgrìobadh ? [1] cha robh iad ga sgrìobadh idir , cha robh .
[3] dè an diofar a dhèanadh e a bhith ga sgrìobadh ? [1] chan eil fhiosam , 's dòcha gun robh an calltainn a' grodadh , a bheil fhios agad , nuair a bha a' chraiceann air fhàgail air .
[3] [?] [1] agus is dòcha gun robh e fhasa fighe , bha e nas sleamhainne , tha mi cinnteach .
[3] [?] [1] bhiodh e na_b' fhasa fhighe .
aye .
eh [3] cha chuala mi riamh dè an t- ainm a bha air a' ròpa [2] an cuala sibh gun robh daoine a' fàs gailleannach ann_an àite sònraichte airson clèibh a dhèanamh ? [1] ò , cha robh a's an [Placename] .
ach bha gailleannach , bha an uamhas ghailleannach a's a' bhaile seo .
ach a's [Placename] , a's [Placename] , bha iad a' fàs gailleannach a's [Placename] .
bha , bha , bha , bhiodh pìos beag aca dhen lot aca mar , mar làrach an ùrlair a tha seo , 's bha cnap mòr gailleannach a' fàs ann_a_shin fad na tìde , agus 'sann às an_siud a bha iad a' dèanamh clèibh , 's cha chreid mi nach robh iad a' dèanamh , bha iad a' dèanamh , uh , cha chreid mi nach robh iad a' dèanamh uh clèibh airson , is dòcha clèibh-ghiomaich cuideachd , leis a' ghailleannach , a's [Placename] .
bha .
[2] an robh daoine a' dèanamh clèibh-ghiomaich airson [1] ò bha .
[2] an_seo ? [1] bha .
[2] le gailleannach ? [1] cha robh , cha robh .
le calltainn a bha sinn a' dèanamh nan clèibh-ghiomaich .
[2] calltainn .
[1] calltainn , hazel , 's ann , 's ann , 's ann .
bha m' athair a' dèanamh na , bha , is bha mi - fhìn , nuair a bha sinn òg .
bha , bha sinn a' dèanamh nan clèibh , nan clèibh uile gu lèir .
bha , bha e a' fighe nan lìon , [Name] .
bha e a' fighe nan lìon , fhios agad , bha e a' fighe nan lìon .
bha e a' faighinn buille dhachaidh de manilla twine .
agus bha , aig an àm a bha siud , bha trusd , trusd , mar a chanas sinne , uh , beinge , sofa , wooden , wooden uh , trusd , what we called trusd , no beinge , beinge .
[2] uh huh [1] aye .
agus bhiodh , bha gàirdeanan air mar sin , am bheil thu a' faicinn , air gach ceann dheth .
's bha lìon , bha , bhiodh i air a ceangail , ceann a' lìon , air a ceangail air an_seo , agus a_h-uile duine a shuidheadh air a' bheinge a bha sin , nuair a bha mionaid aige , bha iad a' cur trì no ceithir stitches .
agus bha , bha , bha na lìn gan dèanamh , bha e a' dèanamh nan clèibh le calltainn .
's bha am bonn a' dol annta le fiodh a bha a' tighinn air a' chladach .
's bha iad an uair sin , bha iad , fios agad , 's e manila a bha ann , bha e a' grodadh .
bha iad an uair sin ga cur bha iad a' cur nan lìn ann a' , a' , ann a' , a' , ò Dhia ò , dè chanas tu ris , uh , barking , bha iad , uh , barking , it's a [3] [?] [1] 's e , agus bha preservative , 's e .
[2] darach ? darach ? [1] 's e darach , 's e darach , darach , uh eh , uh [2] sùgh ? sùgh ? [1] sùgh an daraich , aye .
[2] [?] [1] 's e .
[2] [?] daraich [1] dè chanadh iad ris a' Ghàidhlig ? ò dhiabhail .
[3] tanadh ? [1] cartadh , cartadh .
[3] cartadh ? [1] cartadh .
bhiodh iad a' cartadh nan lìon .
[3] thuirt [Name] gum biodh iad uaireannan [?] [1] aye , a' cartadh nan lìon , a's a' , a' , a' stuth .
[2] a' cartadh nan lìon .
[1] aye [3] gus nach bhiodh iad a' grodadh ? [1] gus nach biodh iad a' grodadh .
's nuair a chuireadh iad air na clèibh an lìon an uair sin , nuair a bha i air a' chliabh , bha iad a' dèanamh , fhios agad , na sùilean , na sùilean airson a' ghiomach a dhol a-staigh a's a' chliabh , the eyes .
[2] uh huh .
[1] bha iad a' dèanamh na sùilean iad fhèin .
's innsidh mi dhut ciamar a bha iad gan dèanamh .
bha , bha iad a' faighinn , bha , bha fad , cha b' urrainn dhomh innse dhut gu_dè fad a bha ann , ach bha fhios acasan dè fad a bh' , bha iad a' faighinn pìos rèidh de challtainn , a bheil thu a' tuigsinn ? [2] uh huh .
[1] 's bha iad ga ghearradh ceithir roidean .
they cut it in half and then cut it in half again .
's bha iad an uair sin uh uh [3] [?] [1] aye , bha iad a' toirt uh , uh , slisneadh taobh a-staigh dheth , gus an robh i tana , a bheil thu tuigsinn ? [2] ga gearradh mar siud ? [1] bha , ga gearradh mar siud .
's bha , bha am pìos a bha siud , choimhead air a' phìos sin an uair sin , am pìos a bha sin , bha iad ga thanadh an uair sin leis a' sgian gus an robh e cho tana , bha iad a' toirt a' phìos ud às .
[3] [?] [1] bha e cho tana ri sin , a bheil thu a' faicinn , agus , bha an uair sin soitheach , soitheach aca , a's am biodh 's dòcha sia òirlich , a circle .
[2] seadh .
[1] so , chuireadh iad sin timcheall air , air , air an t- soithich .
[2] uh huh [1] 's gheibheadh iad greim air an dà cheann 's bha iad , bha iad gan tacladh an uair sin le , le , le twine .
's bha sin agad an t- sùil .
[2] an t- sùil .
[1] an t- sùil airson a' chlèibh-ghiomaich .
[2] an ghabh sin fhaicinn air an dealbh a tha seo ? an dealbh eile ? [1] stad gus am faic mi .
chan eil sùil ri fhaicinn an_sin .
[2] .
[1] tha , shiud agad , sùil ann_a_shiud shiud , shiud agad e , ann_a_shiud shiud .
shiud agad an t- sùil ann_a_shiud shiud .
[2] uh huh [3] a-steach agus chan fhaigheadh e a-mach .
[1] chan fhaigheadh e a-mach , chan fhaigheadh .
shiud agad an t- sùil ann_a_shiud shiud , shiud agad .
niste , rud , rud eile , uh uh , rud eile a bha iongantach , timcheall air an obair a bha seo , uh , uh , an t- sùil , nuair a bha an t- sùil deiseil .
fhios agad , cha robh iad a' cur feum tomhas ann .
cha robh iad a' cur feum measuring tape [2] uh huh no ruler , no rud dhen t- seòrsa sin .
bha , bha , bha rudeigin air na làmhan aca .
agus shiud agad [3] [?] [1] siud agad , fhad 's a rachadh an dòrn aca a-staigh an t- sùil , bha i faisg air an , air an fhaide ceart , fhios agad .
bha buaidh aig a_h-uile duine an_sineach suas dhan Ath Leasachadh .
ach airson agus gum bidh fhios agaibh fhèin , feumaidh sibh cuideachd tuigse fhaighinn air an fheadhainn a leanas .
agus tha sinn a' dol a thòiseachadh le Rene Descartes , okay ? Frangach .
tha e a's an leabhar .
a-nist , bha , bha Descartes uh , fifteen ninety six gu meadhan an ath linn , right ? agus 's e duine duine ann fhèin , a thaobh a bheatha fhèin , 's e duine uamhasach fhèin inntinneach a th' ann_an Descartes .
's e saighdear a bh' ann , agus bha e a's an arm , agus bha e math air obair claidheamh .
bha e ainmeil air obair claidheamh .
agus 's e duine beag a bh' ann .
cha robh e mòr idir .
cha robh e àrd , ach tha e coltach gun robh e uamhasach math air e fhèin a dhìonadh .
bha inntinn uamhasach aige airson mathematics , agus bha ùidh uamhasach aige ann_an ealain nàdarra , rudan ris a chanamaid science no physics , agus bhiodh e an_còmhnaidh a' sgrìobhadh sìos rudan a bhiodh a' tighinn thuige , fad 's bha e a' dol mun cuairt .
agus chan eil fhios aig duine dè thachair dha na notaichean a bha e a' dèanamh .
bha , bha an t- ainm aige airson a bhith an_còmhnaidh a' sgrìobhadh sìos , bha e a' gabhail , a' sgrìobhadh sìos rudan mu dheidhinn , rudan a bha a' tachairt dha .
fhuair e oideachadh àraid , bha deagh fhoghlam aige .
agus bha e airson agus gun tigeadh e ionnsachadh lagh ann_am Paris .
agus cha robh e fada sam_bith ann_a_shineach nuair a fhuair e , uh , ainm àraid : Chevalier de Perròn .
a-nist , cha robh seo ach tiotal .
agus ghabh e an tiotal a bha seo air fhèin , agus thill e air ais dhan arm .
agus chaidh e dhan Òlaind .
agus 's e , aig an àm sin , 's e An Òlaind , Holland , sin agaibh an dùthaich a dh' adhbharachadh , a_b' adhartaiche a thaobh arm agus armachd .
agus bha ainm mòr aige a's an arm a's an Òlaind , airson cho eòlach 's a bha e air , gu h- àraid armachd mòr , gunnaichean mòra .
dh' fhàg e an t- arm an dèidh greis , chaidh e air ais dhan Fhraing , cha robh e uamhasach fhèin toilichte ann_a_shineach , agus thill e a_nuas air ais dhan Òlaind , far an robh e fad sia bhliadhna deug .
agus thuirt e gur e sineach na bliadhnachan a_bu thoilichte a bha , nuair a fhuair e cothrom air dreuchd tana agus smaointinnean cnuasachadh mu dheidhinn ceistean àraid feallsanachd .
dh' fhàs e uamhasach fhèin ainmeil aig deireadh a bheatha , air feadh na , agus bhàsaich e anns an t- Suain , ann_an Sweden , aig a' chùirt aig a' bhan-rìgh Christina .
a-nist , 's e rud a dh' fheuch Descartes a dhèanamh , 's e toirt air daoine tilleadh air ais thuca fhèin .
bha feallsanachd , thar na linntean , air_falbh , air dhol a-mach .
bha , gu h- àraid , bha Tòmas Aquinas agus na Scholastics , bha a_h-uile sìon air a dhol a-mach bhon duine fhèin .
bha mi ag innse do shìos aig àm dìnnear , nuair a bha sinn a' gabhail ar biadh .
Tòmas Aquinas agus na Scholastics , bha a_h-uile sìon air a chur ann_am bocsa beag cothrom .
dh' fheumadh a_h-uile sìon a dhol ann_am bocsa beag snog agus fuireach ann_a_shin .
a bheil sibh a' tuigsinn dè tha mi a' feuchainn ri ràdh ? Tòmas Aquinas , bha a_h-uile sìon air a chur ann_an òrdugh , agus bha an t- òrdugh a bha seo na_bu mhotha na bha duine fhèin , na bha mac an duine fhèin .
a-nist , thuirt Descartes , feumaidh sinn dhol air ais thugainn fhèin .
feumaidh mise dhol air ais thugam fhìn , agus tha mi an dòchas gun dèanainn fhìn , mi - fhìn , toiseach tòiseachaidh mo smaointean no feallsanachd agus air a thoil .
alright ? tha fhios , mar a rinn feadhainn eile , agus iomadach duine roimhe sin , a' cheud ceist a chuir iad air iad fhèin , ciamar a tha fhios agam gu bheil fhios a'm ? a-rithist .
right ? ciamar a tha fhios agam gu bheil fhios a'm , agus an urrainn dhomh urras a thoirt dhan fhiosrachadh a tha seo .
an urrainn dhomh a bhith cinnteach gu bheil fhiosam ? right ? agus thuirt Descartes ris fhèin , chan urrainn .
chan eil fhios agamsa ach air am beagan eòlas a tha na mo eanchainn fhèin , right ? agus 's e an rud a thuirt Descartes , 's e , an aon rud is urrainn dhomh bhith cinnteach mu dheidhinn , 's e gu bheil teagamh agam , doubt , right ? universal methodic doubt alright ? tha , aig an aon àm , bha Descartes ag ràdh , an aon rud a tha fios agam le cinnt gu bheil teagamh agam .
chan eil mi uamhasach cinnteach , uh , cuimhne agaibh , tha seo a' dol air ais dha na Sceptics is beagan do Saint Augustine cuideachd .
cha , ach cha tug Descartes e cho fada agus gun tuirt e gun dh' fheumadh teagamh a bhith agaibh air a_h-uile càil .
tha fios agam gu bheil teagamh agam mu dheidhinn an t- uamhas de ghnothaichean , an taca ris an t- saoghal , mu dheidhinn an t- saoghal anns a bheil sinn a' tighinn beò .
ach chan eil sineach an rud as cudthromaiche .
right ? a's a_seo , a chionn agus gu bheil teagamh agam mu dheidhinn cuid mhòr de ghnothaichean , chan eil agam ach cinnte ann_an dà rud : Dia agus mi - fhìn .
okay? chan eil agam ach cinnt ann_an dà rud , Dia agus mi - fhìn .
agus tha e an uair sin ag ràdh , tha , rud as ainmeil a bhios a_h-uile duine againn air a chluinntinn mu dheidhinn Descartes , ann_an Laideann cogito ergo sum right ? cogito , tha mi smaointean , ergo , agus air an adhbhar sin , sum , tha mi ann , okay ? ann_am Fraingis is urrainn dhomh sgrìobhadh e , je pense , donc je suis .
I think , therefore I am , right ? a-nist , carson a thuirt e seo ? thuirt e seo air sàilleabh agus gur e an aon rud a tha e cinnteach air , a bharrachd air Dia , an dàrna rud a tha e cinnteach mu dheidhinn 's e e - fhèin .
tha fhios agam gu bheil mi - fhìn ann .
chan urrainn dhomh teagamh a bhith agam gu bheil mi - fhìn ann , a chionn agus gu bheil mi ann .
a bheil sibh a' tuigsinn ? right ? air an adhbhar sin , a chionn agus nach urrainn dhomh teagamh a bhith agam mum dheidhinn fhìn , a chionn agus gu bheil fhios a'm gu bheil mi ann , tha mi a' smaointinn , agus a chionn agus gu bheil mi a' smaointinn , tha mi ' smaointinn mu dheidhinn seo , tha mi ann .
tha fhios a'm le cinnte gu bheil mi - fhìn ann .
an do lean sibh seo ? càch .
eh ? chan eil ann ach dìreach an t- argamaid a chuir e air dòigh airson tòiseachadh , tha mi a' smaointinn , cogito , ergo agus air an adhbhar sin , sum , tha mi ann .
's e sin na tha mi ag ràdh ribh , tha Laideann , tha e uamhasach fhèin goirid .
canaidh iad , canaidh iad , canaidh tu an t- uamhasach ann_an Laideann ann_am beagan briathran : cogito , ergo sum .
no ann_am Fraingis je pense , donc je suis .
ach feuch gun cur thu ann_an Gàidhlig e .
ciamar a chanas sibh sin ann_an Gàidhlig ? chan eil e idir , chan eil e , chan eil e cho furasda ri sin .
's rud a tha air cùl ri seo , thèid agam a smaointinn , agus air an adhbhar sin , tha fhios agam gu bheil mi ann .
a bheil sibh a' faicinn ? a bheil sibh a' faicinn an diofar ? okay .
tha mi smaointinn , tha fhios agam gu bheil mi a' smaointinn .
chan eil teagamh agam mu dheidhinn gu bheil mi smaointinn mi - fhìn .
chan urrainn dhomh teagamh a bhith agam mu dheidhinn nach eil mi fhìn a' smaointinn .
o chionn agus , dìreach a' ràdh , chan eil teagamh agam , no ma tha teagamh agam , feumaidh mi bhith a' smaointinn .
a bheil sibh a' tuigsinn ? so , ma tha mi smaointinn , air an adhbhar sin tha fhios agam gu bheil mi ann .
alright ? so , tha ann_an Fraingis je pense , donc , D O N C je suis okay ? niste .
's ann a's , 's e seo toiseach tòiseachaidh na feallsanachd aig Descartes .
tha cinnt aige a's an fhìrinn seo , agus às a_sineach tha tighinn an còrr .
tha an neach a tha a' smaointinn , tha e a' faicinn saoghal mòr a-muigh ann_a_shiudach a's a bheil susbaint right ? , agus tha sin fìor o chionn agus gu bheil e ga fhaicinn 's gu bheil e ga , gu bheil e ga shuathadh , 's gu bheil e ga chluinntinn .
agus tha seo fìor chan ann a-mhàin mu dheidhinn nàdar a's a leathann , agus comanachd clann-daoine , ach cuideachd mu dheidhinn an neach corporra .
tha , tha Descartes uamhasach fhèin àrach air a bhith ga fhaicinn fhèin mar stuth a's am bheil ainm , a's a bheil spiorad , agus gu bheil an stuth a tha seo , an stuth a tha sa cholann , gu bheil an stuth sin coltach ris na tha mise a' faicinn mun cuairt orm fhìn an_dràsta .
sibhse agus na bùird , na ballachan , an doras , na h- uinneagan , an saoghal a-muigh .
agus a's a_sineach tha e ag ràdh nach eil a' , nach eil a' cholann agus an t- anam , chan eil corp agus anam ach còmhladh airson beatha mhic-an-duine .
agus tha iad gu h- iomlan eadar-dhealaichte .
tha , an corp agam-sa , 's e stuth a tha ann coltach ris a' bhòrd a tha seo .
ach m' anam , 's e spiorad a tha ann .
agus tha iad , an spiorad no an t- anam agus a' , agus a' cholann eadar-dhealaichte a thaobh an obair a tha iad a' dèanamh .
agus tha e ag ràdh seo , tha seo dearbhte , dearbhte gu leòr dhuinn , nuair a tha cuideigin a' caochladh , a' bàsachadh tha an t- anam a' fàgail na colainn agus a' dol gu Dia agus tha a' cholann mhaireannach air fhàgail , agus sìolaidh a' cholann a' falbh dhan talamh , dhan t- saoghal às an tàinig e .
alright ? tha rinn e , rinn e aig toiseach an uamhas de , de sgrùdadh air an eanchainn aige .
uh , 's e seòrsa de uh , ciamar a chanas tu dhan fheadhainn a tha a' gearradh suas a' chuirp ? dissectors .
's e seòrsa de , ach cha robh iad , cha robh iad ach a' gearradh suas agus a' coimhead am broinn cinn .
agus bha iad a' coimhead airson càite a bheil an t- anam stèidhichte a's a' cheann .
's e call mòr uamhasach a bh' ann .
dh' fheuch e ri sin cuideachd .
right ? a_niste Descartes , os cionn a_h-uile duine a chaidh , a thàinig as a dhèidh , no a chaidh roimhe , thuirt e feumaidh sinn a bhith gu math cinnteach gu bheil eadar-dhealachadh eadar a' spiorad agus a' cholann .
eadar-dhealachadh eadar an rud corporra agus an rud spioradail .
agus canaidh sinn leis a_seo dualism .
tha e a' nochdadh uair agus uair eile .
dè Gàidhlig a th' agad air dualism ? dùbhlachd ? dùbhlachdas uill d u b h l a c h d a s le stràc okay ? agus , tha e uamhasach inntinneach a thuigsinn gu bheil , gun deach an t- saoghal , gu , gu bheil a' chuibhle a' ruith mun chuairt a thaobh Descartes .
bha tòrr a' tionndadh na aghaidh agus bha e uamhasach fhèin aineòlach .
chan eil fhios agam dè bha iad ag ràdh .
ach , tha iad a_niste air tilleadh air ais , nuair a thòisich iad air depth , in depth psychology agus rudan mar sineach , tha diofar eadar spiorad is colann , agus ann_an dòigh , tha Descartes air , air tilleadh ais gu bhith cudthromach ann_an saoghal na feallsanachd .
tha nuair a tha e a' bruidhinn air mi - fhìn , thuirt e chan urrainn dhomh a bhith cinnteach ach ann_an dà rud , Dia agus mi - fhìn .
nuair a tha e a' bruidhinn air mi - fhìn , rud a tha e a' ciallachadh ann_a_shineach , 's e , chan e idir , chan e idir , uh , an cumadh a tha orm , gun aithnich daoine eile mi .
tha e ag ràdh tha e a' ciallachadh mi fhìn fhìn , a' smaointinn , a' cuamhasachadh , a' feuchainn ri gabh mo leisgeil a' feuchainn ri rudan fhaighinn a-mach .
a' feuchainn air dàimh a dhèanamh eadar mi , m' anam agus an saoghal a-muigh .
inntinn , eòlas , tuigse .
tha a_h-uile , a_h-uile gin dhiubh an_sineach , tha iad stèidhichte annam fhìn , right ? agus tha seo , tha mise mi - fhìn eadar-dhealaichte bho a_h-uile fhèin eile a tha ann .
a bheil sibh a' leantail seo ? agus ma tha sinn a' dol a dh' fheuchainn air faighinn a-mach dè tha san fhìrinn , 's càite a bheil an fhìrinn , feumaidh sinn tòiseachadh le cinnte .
feumaidh mise tòiseachadh le cinnte , agus an fhìrinn a shiubhail , agus mar gum biodh a cheannach leis an oidhirp a tha mi a' dèanamh , le bhith a' feuchainn ri an t- saoghal a bhith a thuigsinn .
tha , ann_an dòigh cuideachd , bha buaidh mhòr aig , em , aig Descartes air uh ealain a's an leathainn .
air sàilleabh 's suas gu àm Descartes , can toiseach a' coimhead 's a' bruidhinn air eanchainn dhaoine 's bhoireannach tana .
agus sgrìobh mise o chionn seo sin tha , Descartes allocated a specific organ in the brain to everyday interaction where the soul might be .
this is the pineal gland .
if that means anything to you .
a bheil fios agad cà'l seo sin ? tha e ann_a_sheo , deas meadhan na bathais .
's e seo , 's e seo am pàirt dhen eanchainn a tha , mar gum biodh tha uh a' cumail rian air , air gluasad is rudan , am measg rudan eile .
agus thuirt Descartes , uill feumaidh gu bheil ann_a_sheo a tha an t- anam , rud a tha a' toirt , a' toirt fiosa 's beatha dha na casan agus dha na làmhan .
em , rud a , rud a , rud a_bu chudthromaich mu dheidhinn Descartes , cuideachd , 's e gun tuirt e gun fheum na h- ealain air fad a bhith fosgailte .
chan eil , chan eil , chan eil math dhuinn tuilleadh a bhith , tha , an fheadhainn a tha a' teagasg diadhachd , can , a bhith glaiste air_falbh ann_an oilthighean agus nach eil duine eile a' faighinn gliocas , ma tha thu a' cumail a_h-uile càil riut fhèin .
chan eil e math do dh' fheallsanaich , do dh' fheallsanaich a bhith a' dèanamh an aon rud , glaiste air_falbh as an t- saoghal .
chan eil e nàdarrach cuideachd .
feumaidh a_h-uile duine cothrom fhaighinn air saoghal a fhuathasachadh agus a thuigsinn le bhith a' dèanamh nan ealainean fosgailte dha a_h-uile duine agus follaiseach dhan a_h-uile duine .
eh uh , chan eil , bha Descartes cuideachd ag ràdh , bha tòrr dhen chreideamh Crìosdail ag ràdh , o chan urrainn dhuinn seo a thuigsinn , 's e rùn dìomhair a tha ann .
it's a mystery so forget it .
no. .
thuirt Descartes , feumaidh sinn feuchainn ri a_h-uile oidhirp a dhèanamh gus eadhan na rudan a tha cho dìon agus gu bheil sinn gan faighinn doirbh a thuigsinn , feumaidh sinn gan sgrùdadh gus am faigh sinn tuigseach .
a bheil sin a' toirt a_steach a_h-uile cuspair , a_h-uile seòrsa duine agus o bha , bha bha e , bha e fada air thoiseach air , air an àm aige fhèin .
niste tha , nuair a bha , bha Descartes , bha e dhen bheachd e - fhèin le bhith a' tòiseachadh leis an dà chuspair a bha seo , le Dia san leathann agus le mi - fhìn .
agus tha e a' dol air ais a_rithist gu , mar a chanas sinn ann_am Beurla consciousness .
fèin-àraidheachd , no fèin-thuigseachd , no fèin-eòlas .
bha e a' smaointean , ma thòiseachas duine a_rithist a's a_seo , gum faigh sinn tuigse dhòigheil air an t- saoghal agus cà'l sinn a' dol , cà' bu choir againn a bhith , dè an dàimh eadar sinne , mise agus sibhse , sibhse 's an còrr dhen t- saoghal mhòr .
ach ann_an dòigh , cha deach sin riamh fhathast a dèiligeadh ris ann_am feallsanachd as a dhèidh , okay ? a_niste fàgaidh sinn Descartes aig a sin alright ? tha , tha sgealb mhath ann a's an leabhar mu dheidhinn agus ma tha feadhainn agaibh ga leughadh , agus tha mi cinnteach gum bidh fios agaibh air , air cuid dheth .
niste , an ath fhear a tha cudthromach , 's e Baruch Spinoza .
agus bha esan sixteen rudeigin sixteen thirty two , cha robh e ach òg , beagan barrachd is dà fhichead nuair a chaochail e .
tha , niste tha Spinoza cudthromach cuideachd , agus feuchaidh mi , tha mi dìreach a' dol a bhruidhinn rud beag bìodach mu dheidhinn , alright ? bha Rene Descartes , 's e duine a bh' ann , duine a bha math am measg nan daoine , agus duine a bh' ann a bha an_còmhnaidh deònach ri seasamh mu choinneamh dhaoine agus tòiseach a' bruidhinn , 's ag innse dhaibh , dè bha mu dheidhinn , 's ceistean a chur air , 's èisdeachd riutha , 's a ghabhas .
Spinoza , bha e buileach eadar-dhealaichte .
eh ? agus ann_an dòigh , dh' fhuiling Spinoza an t- uamhas o chionn agus gu robh e cho , bha e diùid .
shy , right ? cha tigeadh e a-mach .
agus 's e Iùdhach a bha ann agus bha a' bheatha a bh' aige , bha e gu math duilich .
chuir e seachad a bheatha cuideachd a's an Òlaind , ann_an Amsterdam .
agus 's e an obair a bha aige , mar a chì sibh anns an leabhar aig , aig , aig uh Garder , 's e bhiodh e a' dèanamh speuclairean , a' dèanamh ghlainneachan airson speuclairean .
bhàsaich e le caitheamh agus bhàsaich e uamhasach fhèin bochd .
fios agaibh dè th' ann_an caitheamh ? a bheil ? T B .
caitheamh .
cha robh e ach , cha robh e ach dà fhichead 's a trì no ceithir rudeigin .
caitheamh .
C A I T H E A M H .
caitheamh .
T B .
chaochail e le chaitheamh agus bha e òg .
niste , bha Spinoza bochd .
's e , 's e Iùdhach a bh' ann .
bha an fheadhainn a bhuineadh dhan creideamh Crìosdail na aghaidh , air sàilleabh 's gur e Iùdhach a bh' ann .
agus bha na h- Iùdhaich fhèin na aghaidh , o chionn agus gu robh de mhisneach aige rudan a ràdh nach do thoirt riutha .
a measg rudan eile thuirt e nuair a choimheadas sinn air an t- Seann Tiomnadh , a' Bhìoball , an t- Seann Tiomnadh , sin a' Bhìoball aig na h- Iùdhaich , cuimhne agaibh nach eil Tiomnadh Ùr ann .
thuirt e gu robh an t- uamhas anns an t- Seann Tiomnadh a bha a' dol an aghaidh rudan eile .
thuirt e mar a tha sgeulachd , stòraidh a' chruthachaidh , tha dà stòraidh ann .
bha de mhisneach aige a' toirt an aire do dhaoine air rudan a bha seo .
cha robh fios aige gu_dè , dè tha , ciamar a ghabhadh a' cheist a bha seo a fuasgladh , ach thug e an aire gu robh rudan ann , a bha , a dh' fheumadh a bhith ceàrr .
's innsidh mi dhuibh cuideachd , tha mi a' smaoineachadh gun do dh' innis mi do chuideigin e .
bha sinn a' bruidhinn air a_seo , agus thuirt mi riutha .
uill , nuair a bha mise , bha , bha mi bochd nuair a bha mi ochd bliadhna deug .
bha mi , bha mi trì mìosan bochd .
agus fhuair mi a-mach an t- Seann Tiomnadh 's leugh mi e , leugh mi e bhon toiseach gu an deireadh .
agus nuair a leughas sibh an t- Seann Tiomnadh , tha e ag innse na h- aoisean a bh' aig a_h-uile duine .
chan eil fhiosam an tug sibh aire dha seo a-riamh .
feumaidh sibh a leughadh , fhios agad , a leughadh uh , a's an leathann agus car luath .
agus thuirt mi rium fhìn , cha robh mi ach ochd bliadhna deug .
right ? amadan .
's thuirt mi rium fhìn , ma ghabhas mise , sgrìobh mi sìos a_h-uile duine agus an aois aca , agus bidh fios agam an uair sin dè cho sean sa tha an t- saoghal .
agus seo an rud a bha Spinoza ag ràdh .
fhios agad .
feumaidh gu bheil seo ceàrr .
tha chan eil sin ach dìreach aon de na rudan a thuirt e .
a_niste , a' chiad leabhar a chuir e a-mach .
's chuir e a-mach fo ainm , chan eil an t- ainm aige fhèin a thug e air ach ainm eile .
's e Iùdhach a bh' ann .
Baruch .
's e a's an t- Seann Tiomnadh .
agus a's an leabhar a bha seo , bha e a' ceasnachadh gu leòr de rudan a bha a chuideachd fhèin a' faicinn uamhasach fhèin prìseil .
cho math , gun robh Dia daonnan dìleas , is gun robh a_h-uile sìon a bha ceàrr a's an t- saoghal , gur e coire mhic-an-duine a bh' ann .
ach thuirt , 's e rud a thuirt Spinoza a measg rudan eile , ma dh' fhaoidte gu robh coire aig mac-an-duine ach , dè a# choire a tha aig clann neo-chiontach ? dè choire a tha aig boireannaich a' togail cloinne , a' togail cloinne a-staigh ann_an teaghlach agus an uair sin an duine a' falbh a sabaid agus esan ga mharbhadh .
càite a , cò an coire air ? fhios agad .
chanadh , chanadh na h- Iùdhaich uill , 's e coire againn fhìn a tha ann .
chuir Dia breitheanas oirnn , o chionn agus gu bheil sinn cho dona .
right ? thuirt Spinoza chan eil seo ceart .
a measg rudan eile , thuirt e feumaidh sinn an cothrom a bhith againn a bhith saor nar smuaintean .
niste tha seo uamhasach fhèin cudthromach cuideachd .
tha sinn air bhruidhinn cheana air saor-thoil .
free will .
ach , agus tha buaidh àraid aig , aig feadhainn a tha an aghaidh saor-thoil .
's ach thuirt Spinoza chan e a-mhàin gun fheum sinn saor ann_an toil , ach gun fheum sinn a bhith saor ann_an smuaintean .
niste , carson a thuirt e seo ? tha mise a' dol a dh' fhaighneachd ceist agus tha mi a' dol a stad .
carson , carson a chanadh e tha ach carson a chanadh e feumaidh sinn a bhith saor nar smuaintean mun tòisich mun tòisich sinn air bhruidhinn air saor-thoil ? carson a chanadh e sin ? nan ghabhadh na tha sinn a' smaointinn air càite gu leòr na smuaintean pearsanta aig a_h-uile duine againn , tha iad a' tighinn bho phàrantan , bhon teaghlach san deach ar togail , bhon sgoil far an deach sinn , bhon bhuaidh a tha aig co-aimisriean oirnn .
bha Spinoza a' faicinn a chuideachd fhèin nan Iùdhach a bha air an cumail sìos air sàilleabh agus gun robh , gu robh smuaintean aca , dòighean smuaintean a bha cho teann agus cho ceangailte , agus nach robh iad saor .
a bheil sibh a' tuigsinn ? a_niste , tha diofar mòr eadar saor-thoil agus a bhith saor ann_an smuain .
agus chan eil a-mhàin gun tuirt e gun fheumadh sinn a bhith saor ann_an smuain , ach gu robh seo air leth feumail dhuinn fhìn .
cha robh seo ag ràdh nach robh , nach robh Spinoza an aghaidh a' chreideamh aige fhèin .
ach rud a bha e a' feuchainn ri dhèanamh , 's e a' toirt orra seasamh suas le misneach mu choinneamh rudan a bha gan cumail sìos , rudan a bha an aghaidh soirbheis a dhèanamh a's an t- saoghal .
rudan a bha a' dol an aghaidh iad fhèin a thoirt às .
right ? niste chuir e , chuir e fearg cuideachd orra o chionn agus gun tuirt e gur e Dia a' susbaint , chan e idir spiorad , agus bha seo cunnartach .
thuirt e 's e susbaint a tha ann_an Dia , agus a tha a_h-uile susbaint a tha a's an t- saoghal , sinne cuideachd , clann-daoine cuideachd , ann_an Dia. .
a bheil sibh a' leantail seo ? canaidh an , canaidh a' chreideamh Chrìosdail , tha Dia a's a_h-uile àite .
dè tha sin a' ciallachadh ? uill , chan eil fhios agamsa .
tha sin a' ciallachadh a bheil Dia ann_a_sheo ? a bheil e ann ? chan eil fhios a'm .
chan eil fhios agam-sa dè tha e a' ciallachadh .
ach tha mi , tha mi , tha fhios a'm , tha fhios a'm dè tha , tha na faclan a' ciallachadh .
ach chan eil fhios a'm dè tha na thuirt e fhèin a' ciallachadh .
tha Dia anns a_h-uile àit' .
cà'l àite airson sin a stad 's a tòiseachadh .
agus tha mi a' smaoineachadh gu robh , rud a bha , gu leòr de dhaoine a bha seo , bha iad a' feuchainn air freagairtean fhaighinn do cheistean , agus na rudan a bha daoine ag ràdh gun smaointinn mu dheidhinn .
tha toil-inntinn a' tòiseachadh le saoghal na smuaintean agus ma tha thu a' dol a shiubhail saor airson smuaintean , feumaidh tu cuideachd , tha saorsa ann_an creideamh .
dè tha sin a' ciallachadh gu bheil Dia anns a_h-uile àite ? thuirt Spinoza , rud a thuirt Spinoza , 's e , tha a_h-uile rud a th' ann a_h-uile àite an saoghal , an cruinne-cè gu lèir , an cruthachadh gu lèir , tha iad ann_an Dia. .
feumaidh iad a bhith ann_an Dia o chionn 's cha bhiodh iad ann_am bith mura bhiodh Dia saor na thoil agus na , na , na smuaintean gan cumail ann_am bith .
so feumaidh gu bheil susbaint ann_an Dia. .
agus tha sin a' dol an aghaidh , tha creideamh Iùdhach agus a' chreideamh Chrìosdail , air sàilleabh tha an creideamh Chrìosdail ag ràdh gur e spiorad a tha ann_an Dia. .
right .
bha mi aig , aig conference o chionn , o chionn bliadhnachan .
bha mi air an National Communication Commission airson uh R E .
right ? agus bha luchd teagaisg ann_a_shineach , tha , tha mi a' smaoineachadh gun do dh' innis mi sin , cheana , innsidh mi a-nis .
bha luchd teagaisg ann_a_shineach agus nuair a bha a_h-uile sìon seachad , bha iad ag innse dhuinn , fhios a'd , cho doirbh 's a tha e a' toirt air clann rudan a thuigsinn , right ? bha mi a' bruidhinn do chuideigin , do bhuidhinn bho chionn goirid .
ma dh' innis mi sin dhuibh roimhe , tha mi ag iarraidh ur mathanas .
tha mi a' dol ag innse na thuirt i .
thuirt a' bhoireannach a bha sin a bha ag innse dhan chlas gur e spiorad a bha ann_an Dia. .
cha do dh' innis mi seo ? thuirt i riutha God is a spirit .
agus bha gille beag shìos aig a' chùl .
's thuirt i ris Johnny what's wrong ? miss , what do you mean God is a spirit ? 's thuirt i he's got no body .
God doesn't have a body , alright ? 's bha e a_rithist um um um .
's thuirt i a_rithist what's wrong with you now ? miss , does that mean that his legs go all the way up to his heed ? niste , 's e an fhìrinn a bha aig an fhear bheag , body , tha sin a' ciallachadh tha sin a' ciallachadh rud àraidh dha a_h-uile duine againn .
a_niste .
tha ceangal uamhasach aig an tuigse a bh' aig an fhear bheag a bha seo .
if somebody doesn't have a body , that means he's just got legs and a head .
right ? or whatever .
a_niste , na bha Spinoza a' feuchainn ri dhèanamh , 's e an aon t- seòrsa tuigsinn a thoirt air a' chuideachd fhèin ma , ma bha , ma chruthaich Dia a_h-uile càil , 's ma tha Dia anns a_h-uile àite , tha a_h-uile sìon ann_an Dia. .
tha sin follaiseach gu leòr .
ach cha do chòrd e riutha .
tha , rud a bha , rud a bha esan a' faicinn , gu robh , gu robh mar gum biodh , tha e ag ìsleachadh nàdar Dhè gus a bhith ann rudan .
chan eil sin na bha e ag ràdh idir .
rud a bha e ag ràdh , ma chruthaich Dia a_h-uile sìon , tha a_h-uile sìon ann_an Dia. .
chan eil e idir gu bheil e anns a_h-uile àite , ach gu bheil a_h-uile càil ann_an Dia. .
em rud eile a thuirt e , 's e gu bheil , cuimhne agaibh rud a bha Descartes a' bruidhinn mu dheidhinn mi fhìn agus Dia , agus cha tuirt e mòran mu dheidhinn , cha tuirt Descartes mòran sam_bith mu dheidhinn Dia. .
thuirt e gu leòr mu dheidhinn mi - fhìn .
agus 's e Spinoza a thog a' cheist a bha seo a_rithist agus a thuirt gun urrainn dhuinn , tha e a' dol an_seo air ais a_rithist gu Saint Thomas Aquinas , tha e a' dol air ais gu Aristotle , gun urrainn dhuinn an t- uamhas a thuigsinn mu dheidhinn Dia le bhith a' coimhead air an t- saoghal a tha mun cuairt oirnn .
dh' fhàg Dia , mar gum biodh , a làthaireachd fhèin a's a' cruthachaidh .
agus an àite de bhith a' leughadh a' Bhìoball , agus feumaidh sinn , bha mi ag ràdh ri , tha mi an dòchas nach cuir mi dragh air duine agaibh , ach can rium ma chuireas mi dragh oirbh .
tha am Bìoball ceàrr .
tha rudan a's a' Bhìoball nach eil ceart , co-dhiù san t- Seann Tiomnadh .
agus bha Spinoza ag ràdh chan e an fhìrinn a tha seo idir .
tha e ceart cho math dhuinn suidhe sìos agus a ràdh , chan e an fhìrinn a tha ann , dè tha sinn a' dèanamh mu dheidhinn ? ma tha sinn a' dol a thuigsinn gu bheil a_h-uile sìon , gu bheil e fireann a tha ann_an dòigh eile no rudeigin , ach chan e .
agus thuirt Spinoza , cha leig sibh leas , leughaidh sibh , leughaidh sibh an t- Seann Tiomnadh agus innsidh Dia dhuibh mu dheidhinn e - fhèin , ach feumaidh sibh a thuigsinn gur e na dh' innis Dia dhuibh mu dheidhinn e - fhèin gur ann tro chuideigin eile a thàinig am fiosrachadh a tha seo .
agus 's e an fhìrinn a tha aige .
a bheil sibh ga' m' leantail ? agus ma tha sin fìor , ma is ann tro thuigse cuideigin eile a thàinig , no feadhainn eile a thàinig an fhìrinn anns an t- Seann Tiomnadh mar a tha sibhse ga faicinn , feumaidh sinn sin a , a cheisteachadh .
feumaidh sinn a ràdh a bheil seo buileach fìor , no a bheil dòigh eile an t- saoghal a thuigsinn ? agus thuirt e gu bheil .
chan eil ach coimhead mun cuairt a's a' chruthachadh a's a bheil sinn a' tighinn beò .
agus tuigidh sibh an uair sin na rudan a thuirt a leithid Tòmas Aquinas .
uamhas Dhè , àilleachd Dhè , mathanas Dhè , fìrinn Dhè , tha a_h-uile sìon de na rudan sin rim fhaicinn anns an t- saoghal nàdarrach .
tha mathas an_còmhnaidh ann_an saoghal nàdarrach agus a_rithist tha the uh New Agers agus uh ecologists agus a' coimhead air Spinoza .
agus chan eil fhios agam cuin a bheil sin a' dol a stad .
tha sin ceàrr , air sàilleabh bha feadhainn eil ann romhpa .
ach tha Spinoza cuideachd air ath-bheòthadh , o chionn agus gun tuirt e na rudan sin .
alright ? am faod sinn Spinoza fhàgail aig ? an do lean sibh seo ? 