Informant : D.A. Johnson, Aird Mhór, South Uist.
SA 1971/112 A
D.A. MacDonald
Collector
+ B
AT 302
Iain Mac an Iasgair

Well, chuala mise mar a bha siodach ann iasgair. Agus bha e pòsta. Agus 's e an cosnadh a bh' aige 's ann ag iasgach a bhiodh e daonnan. 'S e a bheòshlaint a bh' aige fhèin 's aig a bhean. Agus cha robh duine a theaghlach aca 's bha iad a' tighinn suas gu aois a-nist. Agus dè rinn an t-iasg ach tòiseachadh ri fàs gann air agus cha robh e a' faighinn mar a b' àbhaist dha idir. Cha robh fhios aige o Dhia a chaidh ceàrr air... air a h-uile sìon a bh' ann. Ach co-dhiù am feasgar a bha seothach bha e a' tarraing an duirgh agus bha e air a h-uile h-àite a b' fheàrr na chèile a shiubhal agus cha d' fhuair e sìon. Bha e a' tarraing an duirgh agus dh'fhalbh e dhachaigh agus chuala e boom aig deireadh na geòladh.


Agus thug e sùil agus bha maighdean-mhara am bàrr a shineach aig deireadh na geòladh. "Chan eil thu," ors ise, "chan eil thu," ors ise, "a' faighinn an èisg idir." "Chan eil," ors esan. "An-dà," ors ise, "ma bheir thu dhòmhsa an rud a dh'iarras mi ort," ors ise, "gheibh thu an t-iasg," ars ise, "mar a bha thu ga fhaighinn a-riamh," ors ise. "An-dà, chan eil fhios a'm," ors an t-iasgair, ors esan, "a bheil sin agamsa dhut," ors esan. "Ò chan eil," ors ise, "e agad dhomh idir," ors ise, "ach ged nach eil," ors ise, "bithidh e agad," ors ise, "ma ghabhas tu mo chomhairle-sa. "Dè," ors ... ors esan, "a tha sin?" ors esan. "Tha," ors ise, "do chiad mac. "À," orsa, ors an t-iasgair, ors esan, "Tha mi cinnteach", ors esan, "gum faod mise sin a thoirt dhut," ors esan, "nuair a bhios e agam." "Ò" ors ise, "geall thusa dhomh," ors ise, "agus bithidh e agad gun teagamh," ors ise. "Ach nì


thu," ors ise, "mar a dh'iarras mise ort." Agus "O glè cheart ma-thà," ors am bodach. "Well," ors ise, "an uair a chuireas tu a-mach an dorgh," ors ise, "a' chiad bheothach," ors ise, "a mharbhas tu," ors ise, "glèidhidh tu e," ors ise, "agus cumaidh tu e fhèin 's an grùthan," ors ise, ri 'n bhean agad. "Agus," ors ise, "tha e glè neònach leamsa," ors ise, "neo bithidh mac agad fhathast." Well, 's ann mar seothach a bha. Dh'fhalbh a' mhaighdean-mhara. Agus chuir am bodach a-mach an dorgh 's mharbh e deagh chnapach de bheothach an siud. Agus dh'fhalbh e 's chaith e suas a thoiseach na geòladh e. Thòisich e air dorghach 's thòisich e air iasgach 's a' tarraing èisg 's bha ... mo dheireadh bha taosg aige a's a' gheòla. Agus dh'fhalbh e dhachaigh. 'S bha beul na h-oidhcheadh ann 's bha na daoine bha iad a' gabhail fadachd dheth 's i


air fàs cho anmoch. Agus cha d' rinn iad ach a' gheòla 's a h-uile sìon a bh' ann a tharraing gu tìr suas agus thòisich a' roinn an èisg innte agus fhuair am bodach am beothach a bha san toiseach aice a shàbhaladh ma d' fhuair iad grèim air agus thug e leis dhachaigh e. Well, chaidh e dhachaigh agus chùm e a-nist ris a bhean am beothach agus an grùthan a bha seothach còmhladh. Agus cha do dh'iarr ise air earrannan no earrannan a dhèanamh air ach e a bhith ga bhruich còmh ris a' ghrùthan agus a bhith ga chumail ris a' bhean agus gun e fhèin aon ghearradh dhe a ghabhail. 'S e seo an rud a rinn e co-dhiù 's chùm e ris gus ma dheireadh a theirig e. Agus bha am bodach bhiodh e a-mach a h-uile latha ag iasgach 's bha e a' faighinn de... de dh'iasg mar a bha e a-riamh, mar an robh na bu phailte. Agus co-dhiù seothach dh'fhàs a bhean trom,


na seann chaillich. Agus rugadh an seothach leanabh-gille dhaibh. Well, bha an gnothach ceart gu leòr 's bhathas a' togail a' ghille 's bha e a' fàs na chnapach 's oir ma dheireadh gun robh e a' teannadh air aois sgoil. Agus thòisich e sin air a dhol dhan sgoil. Agus bha e a' dol dhan sgoil agus bha e glè mhath san sgoil. Agus bhiodh e a' tighinn dachaigh. Ach co-dhiù seothach nuair a bha ... bha e aig ... bha e aice ... chaidh ... far mo sgiùil, bha aige ri thoirt dhìse nuair a bhiodh e còig bliadhna deug a dh'aois. Agus nuair a bha e seothach a' teannadh suas air aois a bhith a-mach às an sgoil bhiodh a mhàthair is athair a' caoineadh a h-uile feasgar agus ... nuair a thigeadh e dhachaigh. Bha e a' cur neònachas air gu dè rud a bha ceàrr orra. Agus thuirt e seothach co-dhiù nuair


a bha e a-mach 's a-staigh, nuair a bha e a-mach aiste, thuirt e riutha, "Dè," ors esan, "tha e a' cur neònachas orm," ors esan, "dè," ors esan, "An ann," ors esan, "a chionn mise a bhith a' tighinn dachaigh," ors esan, "tha sibh a' caoineadh," ors esan, "a h-uile feasgar o chionn treiseadh a-nist?" ors esan. "Mas ann," ors esan, "cha ... nuair a gheibh mise clìoras an sgoil," ors esan, "bidh mi a' falbh às a seo buileach," ors esan. "Ò chan ann," ors a mhàthair, ors ise. Ach dh'innis iad dha co-dhiù o thùs gu èis mar a bha. "Ò seadh," ors esan. "Feumaidh," ors esan, "g' eil còir aig cuideigin ormsa," ors esan. Agus "Ò tha," ors, ors 'athair, ors esan. "'S e maighdean-mhara a bh' ann," ors esan.


"Ò seadh," ors esan. "Ò well," ors esan, "bidh mise a' falbh," ors esan. "Cha tèid mi an comhair a' chladaich co-dhiù," ors esan. "Fanaidh mi clìoras an cladach." Seo mar a bha co-dhiù. Nuair a nach ... dh'fhàg e an sgoil co-dhiù rinn e deiseil airson falbh; agus gun robh e a' falbh às a siud buileach. Agus rinn e sin. Dh'fhalbh e an latha a bh' ana sheo. Agus ... bha e a' falbh 's e a' cumail roimhe 's cha robh fhios aige cà robh e a' dol, na cò an taobh a bheireadh e aghaidh. Ach co-dhiù bha e air a dhol seachad pìos agus chuala
e a bhith ag èigheach às a dheòidh, "Iain 'ic an Iasgair till 's dèan ceart." Agus 's e Iain a bh' air a' ghille. Agus thill e ma chuairt agus thug e sùil às a dheòidh agus bha leòmhann ana shineach agus rodan agus calman


agus iad air a dhol thar a chèile ma dheidhinn dhà na trì shìleanan sìl a bh' air a' chnoc. Agus dh'iarr iad air a dhol agus ceart a dhèanamh feuch cò aige bha ... cò aige a bha còir siud a bhith. Agus thill Iain. Agus sheall e air an t-sìol. "Well; ors esan, "Shaolainn fhèin," ors esan 's e a' tionndadh ris an leòmhann, "a leòmhainn mhòr robach ghlas," ors esan, "do leithid fhèin," ors esan, "nach biodh tu," ors esan, "a' toirt an t-sìlein a tha sineach, na dhà na trì shìleanain tha sineach on chalman bhochd," ors esan. "Agus thusa cuideachd a rodain ruaidh," ors esan, "'S iomadh cruach mhòr," ors esan, "a th' aig tuathanaich," ors esan, "a-staigh a's na bailtean an sin," ors esan, "dh'fhaodadh


tu a dhol innte," ors esan, "agus gu leòr do leòr fhaighinn an sin," ors esan, gun a' toirt an t-sìlein seo bhon chalman," ors esan. "Agus tha e air a ghràdha," ors esan, "g' eil dhà na trì shìleanan sìl air a chur ron chalman ge brith cà an laigh e. Agus," ors esan, "leis a' cheartas," ors esan, "'s ann leis a' chalman," ors esan, "a laghaicheas mise an sìol," ors esan "An-dà," ors esan, "beannachd dhàsan," ors esan, ors an calman, ors esan, "ach chan eil uair," ors esan, "a smaointicheas tusa a bhith nad chalman," ors esan, "nach bi thu ann, "An-dà," ors an leòmhann, ors ise, "ged a tha mise robach glas," ors ise "faodaidh mi deagh fheum a ... fheum a dhèanamh dha fhathast. Dh'fhaoidte gu ... 'S ged nach


d' fhuair mi an sìol," ors ise, "mar a fhuair thusa," ors ise, "chan eil uair," ors ise, "a smaoinicheas e," ors ise, "a bhith na leòmhann," ors ise, "na... nach tèid e ann." "An-dà," ors an rodan, ors esan, "ged tha mise mi fhìn," ors esan, "chan eil," ors esan, "uair ... feum ... chan eil uair, ors esan, "a smaoinicheas e a bhith na rodan," ors esan, "nach tèid e na rodan," ors esan. "Agus faodaidh mi deagh fheum a dhèanamh dha fhathast," ors esan. Agus dh'fhalbh Iain 's dh'fhàg e slàn aca. Ach co-dhiù seothach an dèidh dha falbh nuair a chlìor e bhuapasan, smaoinich e aige fhèin an seothach, saoil an robh siud ceart. Dh'òrdaich e e fhèin a bhith na ... na chalman. Bha e air falbh air iteig. Thàinig e a-nuas. Bha e na dhuine.


Dh'òrdaich e e fhèin a bhith na dhuine 's bha e siud. Bha e sin na rodan. Cha robh e fada a' dèanamh astar 's rachadh e na leòmhann. Ach co-dhiù bha e na ... na ... ag obair mar seo treis 's thòisich e an uair sin ri coiseachd mar a bha e reimhid agus chuala e an ath-èibh às a dheòidh, "Iain 'ic an Iasgair till 's dèan ceart." Agus thug e sùil agus bha e air taobh locha agus bha biast-dhubh ana shin agus breac agus seabhag agus iad air a dhol thar a chèile ma dheidhinn boiteig. Agus dh'iarr a' bhiast-dhubh air e thilleadh agus ceart a dhèanamh feuch cò aige a bha còir seothach a bhith. Agus thill Iain ma chuairt. "An-dà," ors esan, tha mi fhèin a' smaointinn,"


ors esan, "gura h-iomadh easgann mhòr dhubh a th' agadsa," ors esan, "a's an locha," ors esan, "a dh'fhaodadh tu," ors esan, "a dhol às a deòidh," ors esan, "agus breith oirre," ors esan, "agus a h-itheadh," ors esan. "Agus," ors esan, "thusa cuideachd, a sheabhaig," ors esan, "'s iomadh eun... eunlaith a th' agad air feadh an athair," ors esan, "agus a dh'fhaodadh tu fhèin," ors esan "do leòr fhaighinn," ors esan, "as aonais," ors esan, "am breac bochd a tha seo," ors esan. "Chan eil aige," ors esan, "ach nuair bhios e a' falbh ri bruaich an locha," ors esan, "ach feitheamh cuin a thuiteas boiteag," ors esan, "dhan uisge," ors esan, "neo cuin a laigheas cuileag air an uisge," ors esan, "Chan urra dha an còrr fhaighinn," ors esan, "ach sin," ors esan. "Agus, "ors


esan, "'s ann dhan bhreac," ors esan, "tha mise a' laghaigeadh na boiteige," ors esan. "An-dà, beannachd dhàsan," ors am breac, ors esan. "Agus," ors esan, "chan eil uair," ors esan, "a smaointicheas tusa a bhith nad bhreac," ors esan, "nach ... nach bidh thu nad bhreac," ors esan. "Agus faodaidh," ors esan, "gun dèan mi ... gun dèan mi deagh fheum dhut fhathast," ors esan. "An-dà," ors a' bhiast-dhubh," ors ise, "chan eil fhios a'm nach fhaodadh mise a bhith a cheart cho feumail dhut fhèin dha," ors ise. "Agus," ors ise, "chan eil uair," ors ise, "a smaointicheas e a bhith nad bhiast-dhubh nach bi e ann." "An-dà," ors an, ors an seabhag, ors esan, "faodaidh ... dh'fhaodainn-sa cuideachd," ors esan "feum a dhèanamh dha," ors esan. "Agus


ged nach dèanainn feum dha," ors esan, "faodaidh e falbh nam riochd," ors esan, "uair sam bith," ors esan, "feadh na h-iarmailt agus astar a dhèanamh glè chliobhar. Agus chan eil turas," ors esan, "a dh'òrdaicheas e a bhith na sheabhag, "ors esan, "nach bi e ann." Well, dh'fhàg e slàn aca 's dh'fhalbh e. Chùm e roimhe. 'S nuair a chlìor e air falbh bhuapasan co-dhiù smaointich e seothach air an t-seat a bha seothach, an rachadh aige air a dhol nan riochdan. 'S rachadh. Bhiodh e uair na sheabhag 's na dheireadh bhiodh e a's a h-uile rud sam bith a dh'òrdaicheadh e a dhèanadh ... Sìon a chuireadh ma Well, bha e a-nist a' falbh na sheabhag 's bha e a' falbh 's cha bhiodh e a-nist


fada a' dèanamh an astair co-dhiù. Ach chunnaic e seothach bailtean ... baile mòr a bha seothach roimhe. Agus rinn e dìreach an seothach air a ... air an àite. Agus bha aon phàileas mhòr ana shineach de ... Bha e a' smaointinn aige fhèin gur e rìgh no cuideigin de dhaoine urramach a bha a' fuireach innte. Agus bha e treis a' seòladh os a cionn na sheabhag agus chunnaic e bothan beag a-mach pìos bhuaipe, air falbh bhuaipe agus ... tha ... de thaigh beag. Agus thàinig e a-nuas agus chaidh e na dhuine agus chaidh e chun an dorais. Agus bhuail e an doras. Agus thàinig bodach an sineach, leth sheann duine, a dh'fhosgladh an dorais. Agus dh'fhaighneachd Iain dha am faigheadh e cuid na h-oidhcheadh aige.


Thuirt am bodach gum faigheadh, e a thighinn a-staigh, nach robh aigesan ach e fhèin, nach robh ann nach robh boireannach còmhla ris, agus gun a ... agus nach robh aige ach e fhèin, ach gum faigheadh e seòrsa aigesan agus gum faigheadh e cuid na h-oidhcheadh còmhla ris. "'S e," ors esan, "srainnsear a th' annad a's an àite." "Ò 's e," ors Iain. "Chan eil mi dìreach," ors esan, "ach air tighinn dhan àite a tha seo," ors esan. "Agus chan eil sìon a dh'fhios a'm," ors esan, "sìon ma dheoghainn idir," ors esan, "na gu dè seòrsa àite," ors esan "a th' ann." Well, shuidh e suas 's thug am bodach làmh air biadh 's shuidh iad 's bha iad a' seanchas. Agus dh'innis am bodach dha, "Well," ors esan, "'s e an cosnadh a th' agamsa ana sheo," ors esan, "Tha... 's mi," ors esan,


"tha a' coimhead às deòidh nam mucan aig an rìgh," ors esan. "'S e a phàileas a tha thu a' faicinn ana sin," ors esan, "ma d' choinneamh," ors esan. "'S e pàileas an rìgh a th' ann," ors esan. "Agus chan eil ... 'S e aon nighean a th' aige," ors esan, "a theaghlach," ors esan. "Agus tha e fhèin 's a bhean air fàs car sean a-nist. Agus," ors esan, "'s e mise," ors esan, "a tha a' frithealadh nam mucan aige," ors esan. "Agus tha mi air fàs uabhasach slac," ors esan. "Agus gu dearbh," ors esan, "on a thàna tu an rathad," ors esan, "b' fheàrr leam," ors esan, "gu ... gum fanadh tu," ors esan, "treis còmh rium," ors esan, "agus gun toireadh tu cuideachadh dhomh," ors esan, "mu dheidhinn nam mucan, agus bheirinn dhut," ors esan, "mar a b' fheàrr a b' urra dhomh," ors esan.


"Ò nach fhaod mise sin," orsa Iain, ors esan. "'S dòch," ors esan, "gun dèan e mo shùilean dhomh co-dhiù a's an àite," ors esan, "gus am faic mi an dèan mi mi fhìn ris an àite," ors esan, "'s gum faic mi dè an t-àite a's a bheil mi." Well, 's ann mar seothach a bha co-dhiù. Dh'fhan e còmh ris a' mhucair. Agus làirne-mhàireach co-dhiù chaidh e còmh ris a' mhucair chun nam mucan. Agus sheall am mucair dha mar ... na bh' aige ri dhèanamh agus far an robh aige ri an shifteadh 's an cur 's am biadhadh 's a h-uile sìon dhen t-saoghal dheth sin. Agus chaidh iad dhachaigh. Agus bha am mucair ag innseadh dha mu dheidhinn nighean an rìgh 's gur e boireannach brèagha a bh' innte 's ... agus


nach robh innte ach boireannach òg. Agus co-dhiù seothach nuair a chaidh iad a chadal co-dhiù dh'èirich Iain 's dh'fhalbh e. Chaidh e na sheabhag 's laigh e air pàileas an rìgh. Agus bha fhios aig a' mhucair cò an rùm a's an robh an nighean a' cadal. Agus chaidh e sìos na rodan thron t-simileir. Agus bha ise a's an leabaidh agus cha tug i an aire - Bha an taigh car dorcha - cha tug i an aire. Ach chunnaic esan ise ceart gu leòr 's chaidh e a-null agus chuir e a làmh air uachdar an aodaich air a h-uchd agus leig ise an ath-bhràileis. Siud esan na ... na rodan a-staigh dhan t-simileir. Dh'èirich an rìgh. 'S dh'èirich a' bhanrighinn 's pàirt dhen an staff a bha a-staigh. Agus dh'fhaighneachd an rìgh dè bha ceàrr


"Ò," ors ise, "tha cuideigin san rùm," ors ise. Agus "Càit a bheil e?" ors an rìgh, ors esan. "Chan eil fhios a'm," ors ise, "ach dh'fhairich mise e," ors ise "a' cur mo làimhe air m' uchd," ors ise, "a's an leabaidh," ors ise. "Tha cuideigin ann," ors ise. Thòisich an siubhal 's thòisich a' coimhead fon leaba 's thòisich coimhead ann an preasachan a bh' ann 's a's a' wardrobe 's a's a h-uile seòrsa h-àite bh' ann 's cha d'fhuaradh duine. "Chan eil," ors an rìgh, ors esan, "chan eil duine ann," ors ise ... ors esan, "ach," ors esan, "rud a bha thu a' toirt a chreidsinn ort fhèin." "Ò chan e," ors ise. Agus "Ò, 's e," ors an rìgh. "Agus caidil


ana shin," ors esan, "agus na bi," ors esan, "a' dèanamh a leithid a dh'ùpraid idir." Well, dh'fhalbh iad 's dh'fhàg iad ana shiud i. 'S nuair a sheatlaig a h-uile sìon a-riamh thàinig Iain a-mach na rodan agus leum e na dhuine agus chuir e a làmh air uachdar an aodaich aice a-rithist. Leig ise na sgiamhail 's na ... na sgreadan aiste. Agus a-nuas a bha an rìgh a-rithist. "Bheil thu ... gu ... ag èigheach an-dràsta?" ors esan. "Ò tha," ors ise, "Tha e ann ceart gu leòr ged nach d' fhuair sibh e," ors ise. "Ge brith cà bheil e ann," ors ise, "tha e ann. Cha robh sibh ach air falbh," ors ise, "nuair a dh'fhairich mi," ors ise, "e a' cur mo làmh ... làmh," ors ise, air m' uchd." Agus thòisich siubhal. Shiubhail iad a h-uile h-àite 's thionndaidheadh suas. "Chan eil duine na duine," ors an rìgh, "a's an rùm," ors esan, "agus mar mo ... ma chluinneas mise thu," ors esan, "a' leigeil


sgiamh na sgread asad," ors esan, "às a dheòidh seo," ors esan, "'s e a' chuip nan con," ors esan "a bheir mi a-nuas thugad an uair sin. Sin an rud," a thuirt ors esan, "a gheibh thu." Well, dh'fhalbh iad. Agus bha esan ag èisteachd riutha 's e a's an t-simileir. Nuair a dh'fhalbh àsan, cha robh iad ach ... Bha e dìreach a' smaointinn gum biodh iad air seatladh a's an leabaidh, leig e leotha co-dhiù 's thàinig e a-mach às an t-simileir. Chaidh e a-null. Agus chaidh e a-null 's chuir e ... chàirich e a làmh dìreach air a h-uchd air ais. "Well," ors ise, "chan eil feum a bhith riut," ors ise. "Feumaidh gur e duine a th' annad," ors ise. "Agus chan eil sìon a dh'fheum," ors ise, "a bhith ... a bhith ag èigheach," ors ise. "Ò 's e," orsa Iain. "'S e duine a th' annam ceart gu leòr." Agus, well, bha e an oidhche sin còmh ri


nighean an rìgh. Agus dh'innis e h-uile sìon ma dheoghainn 's mar a bha 's a h-uile sìon. Agus ò bha e fhèin 's nighean an rìgh uabhasach còirdeil. Agus nuair a bha i a' falbh ... nuair a bha e a' falbh chaidh i a-null gu drathair a bh' ann 's thug ... tharraing i a-mach i agus thug i briogais bhàn a bh' ana shineach, thug i a-mach às an drathair i. "Seo a-nist," ors ise, "agus bheir leat siud," ors ise, "an rud tha mise a' toirt dhut," ors ise. "Agus," ors ise, "chan eil a leithid eile," ors ise, "a's an sgìreachd," ors ise, "ach aon tè a th' aig m' athair dhiubh," ors ise. Agus dh'fhalbh, dh'fhalbh Iain co-dhiù. Agus fhuair e a-mach; leig i a-mach air an doras e. Agus cha b' urra dha falbh 's a' bhriogais aige na eun agus leig i a-mach air fear dhe na dorsan e. Agus dh'fhalbh e a thaigh a' mhucair dhachaigh.


Agus dh'èirich ... Cha do ... Cha do smoidsich am mucair co-dhiù. Chaidh e dhan leabaidh co-dhiù 's ge brith dè fhad 's a bha e na chadal co-dhiù dh'èirich e a's a' mhadainn. Agus dh'èirich an sin am mucair 's ... Agus rinn iad biadh. Ghabh iad am biadh 's ... agus chaidh ... dh'fhalbh Iain chun nam muc. Agus cha ruigeadh a leas am mucair a dhol thuca tuilleadh. Dhèanadh e fhèin an gnothach aon uair 's gum faca e dè bh' aca ri dhèanamh. Well, bhiadh e na mucan 's chuir e air dòigh iad 's ... agus co-dhiù dh'iarr ise air tighinn an ath-oidhche nuair a bha e a' falbh, gum faiceadh i a-nochd fhathast e. Agus gheall Iain gun dèanadh e sin. Agus chaidh e dhachaigh 's thòisich e air siubhal baga a bh' aige ana shineach 's bha a' bhriogais aige air a cur sa bhaga.


Chuir e innte i man deach e a chadal. Agus thug e a-mach a' bhriogais às a' bhaga agus chuir e air dòigh i. "A Dhia, 's iongantach Iain," ors esan, "cò a ... cà d' fhuair thu a' bhriogais?" thuirt am mucair ris. "Dè a' bhriogais?" ors Iain. "A' bhriogais bhàn a tha sin," ors esan. "An-dà Dhia," ors Iain, "'s fhurasta dhòmhsa gu leòr dhiubh fhaighinn," ors esan, "an t-àite a's an robh mi," ors esan. "Gheibh mi seòrsa na thograinn," ors esan, "ged a thachair dhomh," ors esan "an tè seo a thoirt leam." "A bhiadh 's aod'," ors esan, "nach tusa bheireadh dhòmhsa i." "Ò seo dhut i," ors Iain. "Siud i agad." "Ò ghràidhein, bha am mucair cho toilichte 's a ghabhadh e nuair a fhuair e a' bhriogais


Ach ghlèidh am mucair co-dhiù a' bhriogais. Agus bha latha ... an latha sin bha ... bha e a' walkadh a-muigh timcheall agus a' bhriogais bhàn air. Agus cò chunnaic a' esan, am mucair, ach ... Cò chunnaic am mucair a-muigh leis a' bhriogais bhàn ach nighean an rìgh? "Ò Dhia," bha i a' gràdha na h-inntinn fhèin. "Ach saoil thusa an e siud a' bhriogais a thug mise dhan duine ud a-raoir?" Ach co-dhiù seothach thàinig an oidhche. Agus dh'fhalbh Iain. Dh'fhalbh e na sheabhag, na sheabhag 's ràinig e mullach na pàileas sin 's ghabh e sìos an simileir na rodan. Cha do leig i sgiamh na sgread aiste a-nochd nuair a ràinig e 's bha i ga fheitheamh. Ach co-dhiù seothach bha iad treis a' bruidhinn. "Ach," ors ise, "an e a' bhriogais a thug mise dhut a-raoir," ors ise, "a chunna mi,"


ors ise, "air mucair aig m' athair an-diugh?" ors ise. "A' bhriogais a thug thu dhòmhsa a-raoir! An dearbh fhèin chan i," ors Iain. "Tha gu leòr agamsa dhiubh siud," ors esan. "Am pailteas. Gu leòr," ors esan, "a's an taobh às an tàna mise," ors esan, "dhen t-seòrsa ud." "E," ors ise, "chan eil teagamh agam nach h-i a bh' ann," ors ise. "Ò chan i," ors Iain, "gu dearbh fhèin." Agus co-dhiù seothach chuir iad seachad an oidhche sin còmhladh. Agus a's a ... sa mhadainn nuair a bha e a' falbh an sineach thug i dha an t-seacaid. Agus chaidh e dhachaigh 's bha am mucair gun èirigh. 'S chuir e an t-seacaid chuir e a's a' bhaga i 's ... Agus fhuair e ... thòisich e air dèanamh na braiceis co-dhiù. Dh'èirich am mucair 's ghabh iad an sin


am braiceas. 'S nuair a ghabh iad am braiceas co-dhiù dh'fhalbh Iain chun nam muc. Agus bha e aig na mucan 's chuir e air dòigh iad 's fhuair iad a h-uile sìon 's thàinig e dhachaigh. 'S thòisich e ris... a' rùdhrach a' bhaga dìreach, 's chunna ... 's chunnaic am mucair an t-seacaid. "An e seacaid a tha sin?" ors Iain ... "Ò Dhia" ... ors am mucair, ors esan. "Ò Dhia 's e," ors Iain, ors esan. "Seo," ors esan, "an seacaid," ors esan, "a bhuineas dha na briogais," ors esan, "dhan tè a thug mi dhut an siud," ors esan. "A Dhia 's aod' an toir thusa dhòmhsa i?" "Gu dearbh fhèin," ors Iain, "Bheir. Tog leat i." Thugadh dha an t- seacaid. Ach co-dhiù seothach bha iad a' dol air aghaidh mar sin. Bha esan a h-uile oidhcheadh bha e a' dol a choimhead air


nighean an rìgh. Agus cha robh sìon a dh'fhios aig a' mhucair 's cha robh sìon a dh'fhios aig duine aca gun robh e a' dol ann ach e fhèin 's i fhèin. Agus an oidhche a bh' ana sheothach thug i ... dh'innis i dha gu ... gun robh brath air tighinn gu h-athair bho fhear eile nàbachd a bh' aige, rìgh a bh' ann an nàbachd ris, mur a cumadh e cath is còmhrag ris airson latha, seadh, le chuid armachd, gum feumadh e a leithid seothach a dh'airgead a phàigheadh. Agus chaidh Iain co-dhiù dhachaigh a thaigh a' mhucair. Agus cha do leig e sìon air. Fhuair e deiseil a bhraiceas co-dhiù 's dh'èirich am mucair 's thàinig e a-nuas. "Ò Dhia," ors esan, ors am mucair. "'S e Dia fhèin a chuir an rathad thu," ors esan. "Nach mise bha lucky," ors esan, "an oidhche a thàinig thu chun an dorais," ors esan.


"Nach mise," ors esan, "a th' air an t-saorsainn fhaighinn," ors esan. Agus co-dhiù ghabh iad am biadh 's dh'fhalbh Iain an seothach chun nam muc. Agus dh'fhalbh am mucair an seo cuairt air falbh. Agus ... tha ... thàinig e seothach dhachaigh. "An cuala thu," ors esan ri Iain, "an naidheachd a tha siud?" "Dè an naidheachd a th' ann?" ors Iain. "Ò nach eil, a ghràidhein," ors esan, "an rìgh," ors esan, "a tha an nàbachd ris a' ... ris an rìgh a th' againn an seo," ors esan. "Tha e," ors esan, "air brath a chur thuige," ors esan, "mur an cùm e cath is còmhrag leis a chuid armachd ris airson latha gu ... g' eil a leithid seo a shuim airgid againn ri phàigheadh agus pàirt dhen oighreachd a chall." "Cha chuala," ors Iain, ors esan. "Tha mi


cinnteach," ors Iain, "gur h-ann a bhios sibh a' dol ann," ors esan. "Ò Dhia, a ghràidhein, nach eil fhios gu bheil," ors esan, "ged nach fhaighinn-sa," ors esan, "ach buille ... buille a thoirt seachad an-dràsta 's a-rithist," ors esan. "Nach eil fhios gun tèid mi ann," ors esan. Agus, "An-dà, well," ors Iain, "tha sibh ceart gu leòr an sin. Cò an latha a tha iad a' bualadh?" ors Iain. Ò dh'innis e an latha 's ... Ach co-dhiù cha robh air seothach ach seo fhèin. Chùm iad air aghaidh gus an tàinig an latha a bha cath is còmhrag ri chumail aig an dà rìgh. Dh'fhalbh Iain chun nam mucan tràth. Agus nuair a fhuair e na mucan air dòigh 's a h-uile sìon bha ... nuair a thàinig e dhachaigh bha am mucair air falbh. Cha robh sgeul air. Bha ... an oidhche roimhe sin bha e


a' feuchainn claidheamh beag meirgeach a bh' aige agus bha e ga thriomaigeadh 's ga chur air dòigh air 's gum faigheadh e falbh gun toireadh e leis e. Ach co-dhiù seothach nuair a dh'fhalbh Iain an seothach ... Nuair a fhuair e air dòigh dh'fhalbh e 's dh'fhalbh e na sheabhag. Agus thug e aghaidh an taobh a bha an armachd a' tighinn. Agus chunnaic e an t-armachd. Chaidh e seachad air an armachd aig an rìgh. Chaidh e seachad air an armachd aca fhèin armachd an rìgh aice fhèin. Ach chùm e air roimhe feuch am faiceadh e cò an taobh às an robh am fear eile a' tighinn agus chunnaic e seothach iad. Agus bha e a' flyeadh os an cionn 's iad a' sìor
thighinn 's a' sìor thighinn air aghaidh, oir 's mu dheireadh gun robh an dà armachd


gus 'ith aca còmhla, gus gun robh iad gu bualadh. Agus thàinig e an uair sin a-nuas gu talamh agus leum e na leòmhann. Agus dh'fhalbh e air feadh nan daoine ... an fheadhainn a bha a' tighinn ... an aghaidh an rìgh aca fhèin. Dh'fhalbh e air feadh agus rinn e sgaid sgrathail orra. Cha robh e ach gan caitheamh thall 's a-bhos fo bhàrr a ghualainn agus a' toirt greimeannan asta agus bha iad nam mess uabhasach 's theich iad air deireadh. Ach dh'èigh iad co-dhiù gum biodh a-màireach fhathast aca. Agus dh'fhalbh Iain 's cha do rinn e ach leum air falbh na sheabhag. Bha e a' tighinn agus chunnaic e ... Bha an t-armachd aca fhèin air tilleadh dhachaigh 's cò chunnaic e leis an deise bhàn ach am mucair agus an t-seacaid bhàn agus a' bhriogais air?


Dh'fhalbh e agus loisg e às deòidh a' mhucair agus thàinig e a-nuas chun an talamh agus chaidh e na leòmhann agus am bad a' mhucair a chaidh e. Agus leag e am mucair ann an lòn a bha sineach agus thòisich e air a tharraing air ais 's air aghaidh thro... thron pholl 's thron eabar 's thron a h-uile sìon a bh' ann oir 's nach aithnicheadh tu dè an dath a bh' air ... bh' air an aodach a bh' air a' mhucair. Agus a h-uile turas a leigeadh am mucair ràn às thogadh Iain a spòr airson a ... a bhualadh. Agus ma dheireadh nuair a bha e seachd sgìth dhen mhucair an sineach dh'fhalbh e agus leum e air falbh na sheabhag 's thàinig e dhachaigh. Bha ... bha e a-staigh agus chuala e seo "Och!" is "Och!" a' tighinn. Agus thàinig


am mucair. "Dè," ors Iain, ors esan, "a tha ceàrr oirbh? An deach," ors esan, "ur leòn?" "Ò cha deachaidh," ors esan, "mo leòn idir," ors esan. "Agus," ors esan, "cha do ... cha do bhuail sinn ann," ors esan. "Ach," ors esan, "nuair bha sinn dìreach," ors esan, "gu bualadh," ors esan, "thàinig leòmhann chaothaich," ors esan. "Agus thug i air na daoine a bha a' tighinn thugainn," ors esan, "thug i gnothach sgrathail" ors esan, "agus sinn i marbhadh uabhasach," ors esan. "Agus dh'fhalbh... dh'fhalbh sinne," ors esan, "'s thill ise an uair sin ach co-dhiù," ors esan, "gu dè rinn i," ors esan, "ach tighinn às mo dheòidh," ors esan. "Ach tha mi cinnteach," ors esan, "gur a thaobh an deise bhàn a bhith ormsa," ors esan, "a chuir ... chuir cho comharraichte mi an lùib chàich." "'S do rinn i sìon oirbh?" ors Iain. "Ò cha do rinn, a ghalad," ors esan,


"cha ... cha do ruig i a-riamh orm," ors esan. "Ach bha i a' maoidheadh orm," ors esan, "le spòig," ors esan, "'s leag i mi," ors esan, "'s shalaich i m' aodach," ors esan, "'s cha robh i ach gam tharraing air ais 's air aghaidh." "Ò well," ors Iain, ors esan, "'s dòcha nach do ... o nach do gheàrr i sibh," ors esan, "cha robh gab agaibh ri ràdh, o nach do mharbh i sibh." "Ò cha do rinn an creutair," ors esan. "Cha do rinn i," ors esan. "Bha ... cha do rinn i sìon orm a's an dòigh sin. Ach," ors esan ... "Tha mi cinnteach," ors Iain, ors esan, "gur h-e a thaobh na deise a bhith oirbh," ors esan, "a rinn e ceart gu leòr. Ach," ors esan, "do rinn iad an t-sìth?" ors Iain. "Ò cha do rinn," ors esan, "tha againn ri bhith a-màireach ann fhathast."


"'S a bheil sibh," ors Iain, "a' dol ann a-màireach?" "Ò tha mi cinnteach," ors esan, "mas urrainn dhomh idir gluasad," ors esan, "gun tèid mi ann," ors esan. Well, 's ann mar seothach a bha co-dhiù. Chaidh iad a chadal an oidhche sin 's an làirne-mhàireach dh'èirich Iain 's rinn e am biadh 's a h-uile sìon. 'S thàinig am mucair. Dh'èirich e a-nuas. Dh'fhàg Iain aig a bhiadh e co-dhiù 's dh'fhalbh e chun nam mucan. Nuair a fhuair e na mucan an seothach air dòigh, thàinig e dhachaigh agus bha am mucair ... bha am mucair air falbh. Agus co-dhiù seothach nuair a fhuair esan, a shaoil leis fhèin aige a bha an t-àm aige falbh, dh'fhalbh e. Dh'fhalbh e na sheabhag. Agus ràinig e seothach. Chaidh e seachad orrasan co-dhiù. Agus chunnaic e seothach a' bhuidheann eile a' tighinn. Agus ma rinn e


sgaid orra an-dè 's ann a rinn e sgaid an-diugh orra. Agus ... Ach co-dhiù seothach ghabh iad an ratreut. Agus ... Ach dh'èigheadh an seothach gum feumadh ... a-màireach fhathast a bhith ann. Agus nuair a thill Iain, dh'fhalbh e na sheabhag an ath-uair agus thàinig e a-nuas agus chunnaic e am mucair agus a-mach às a
dheòidh a ghabh e. Agus ma fhuair e a luinnteadh an-dè 's ann a fhuair e a luinnteadh an-diugh, ged a dh'fhàg e a' bhriogais bhàn agus an t-seacaid a-staigh. Agus bha e ana shin ga shlaodadh air ais 's air aghaidh gus an robh e a' smaointinn gun robh e claoidhte gu leòr. Agus nuair a bha, leum e air falbh na eun 's chan fhaca am mucair cò an taobh a thug an leòmhann oirre na cò an taobh a ghabh ... às an tàinig e. Ach


dh'fhalbh Iain na sheabhag 's thàinig e dhachaigh. Ach co-dhiù seothach bha e treis mhòr a-staigh an-diugh ma do ... ma ... ma do dh'fhairich e esan a' tighinn, ag ochanaich a' tighinn. Agus thuirt Iain, "A dhuine," ors esan, "dè dh'èirich dhuibh?" ors esan. "An e," ors esan, "an robh an leòmhann ribh an-diugh?" "Ò bha,  a ghràidhein," ors esan. "Bha. Ach," ors esan, "rinn i feum math dhuinn," ors esan, "ged a ... ged a leag i ormsa ceart gu leòr," ors esan. "Chan eil fhios a'm," ors esan, "gu dè bh' aice nam aghaidh-sa idir," ors esan. "'S ann às mo dheòidh-sa a thug i," ors esan, "nuair a thill i," ors esan. "Ach rinn i sgaid sgrathail," ors esan, "air an taobh eile. "'S a bheil an t-sìth agaibh?" ors Iain. "Ò chan eil," ors esan. "Tha againn ri bhith


ann a-màireach fhathast." "'S a bheil sibh a' smaointinn," ors Iain, "gun dèan sibh an gnothach a-màireach?" "Ò tha mi a' smaointinn gun dèan," ors esan. Agus co-dhiù seothach ghabh iad an t-suipeir 's fhuair iad air dòigh 's chaidh iad a chadal. Agus dh'èirich Iain gu math tràth 's rinn e a' bhraiceas 's dh'èirich am mucair. Agus dh'fhàg Iain am mucair a bhraiceas aige. 'S dh'fhàg e aig a bhiadh e nuair a dh'fhalbh e 's dh'fhalbh e chun nam mucan gan cur air dòigh. 'S nuair a fhuair e air dòigh iad thàinig e dhachaigh 's bha am mucair air falbh. Ach co-dhiù seothach dh'fhalbh e fhèin agus bha e flyeadh 's bha e a' cumail a-null às deòidh an airm aca fhèin an sineach agus Bha e a' falbh na sheabhag agus cha robh for aig duine sam bith air. 'S bha e a' cumail a-nuas gu math ìseal 's bhiodh


e gan cluinntinn a' bruidhinn 's rudan dhen t-seòrsa sin 's ... Chuala e seothach ... Chunnaic e seothach an rìgh a' stad agus thuirt e, "A Dhia," ors esan, "nach do dh'fhàg mi an clogad a-staigh," ors esan. "Agus fear sam bith," ors esan, "agaibh," ors esan, "a bheir thugamsa," ors esan, "an clogad air thoiseach," ors esan, "gheibh e an nighean agam," ors esan, "ri pòsadh." Ò ghràidhein! Thill a h-uile fear riamh 's mar a thill gach duine cò thill ach am mucair! Agus dh'fhalbh Iain, dh'fhalbh e na sheabhag agus tharraing e air pàileas an rìgh. Agus ràinig e a' phàileas agus leum e na dhuine agus bhuail e an doras. Agus cò thàinig ach ise! "Dè tha ceàrr?" ors ise. "Dh'fhàg d' athair," ors esan, "a-staigh an clogad," ors esan, "agus tha mi ga iarraidh,"


ors esan. "Agus," ors esan, ors ise ... ors esan. Bheir dhomh sa mhionaid e," ors esan. "Thig a-staigh mar seo," ors ise. Chaidh e a-staigh dhan rùm agus bha a' bhanrighinn an sin a's an rùm. Agus dhùin i an doras às a deòidh. "Cà 'il an clogad?" ors Iain, ors esan. "Ged a chailleadh m' athair," ors ise, "an ceann trì uairean," ors ise, "nì thu ... nì thu," ors ise, "cleas dhòmhsa agus dha m' mhàthair," ors ise "na falbh thu às a sin," ors ise. Agus "Ò well," ors esan, "ma-thà," ors esan, "na ... na gabhaibh eagal," ors esan. "Cha ghabh," ors ise. Dh'fhalbh e 's leum e na chalman 's leum e gu a gualainn-se 's leum e às a sin gu gualainn na banrighinn. 'S leum e às a sin 's chaidh e na dhuine. "Seo a-nist," ors esan.


"Siuthad," ors ise, "dèan fear eile mam falbh thu," ors ise. Agus dh'fhalbh e an uair sin agus leum e na bhreac air a' bhòrd agus sgaoil e na h-iuchraichean air a' bhòrd. Agus leig a' bhanrighinn èigh aiste agus sgaoil e ... chruinnich e sa mhionaid 's leum e na dhuine. "Seo a-nist," ors esan. "Bheir dhomh a-nist," ors esan, "clogad d' athar, "ors esan. Dh'fhalbh i 's thug i dha an clogad. "Seo a-nist," ors ise, "'s bidh falbh leis," ors ise. Well, cha do dh'innis e sìon dhi gu dè bha ann an ceann a' chlogad. Ach dh'fhalbh e leis a' chlogad co-dhiù. Agus cha b' urra dha a-nist a thoirt leis na ... an clogad agus e na eun. Ach tharraing e co-dhiù. Agus cha robh e fada air falbh agus bhiodh e treis na ... na leòmhann agus


bheireadh i leatha na beul e. Agus cò chunnaic e ach am mucair 's leum e na ... na dhuine. Agus bha an clogad aige fo achlais mar seo. "A Dhia! An tu a tha siud, Iain?" ors am mucair, ors esan. "'S mi, a leabharra!" ors Iain, "th' ana sheo," ors esan. "Dè th' agad an sin?" ors esan. "Tha clogad an rìgh," ors esan. "A bhiadh 's aod'!" ors esan, "nach toireadh tu dhòmhsa e." "Seo dhut e," ors Iain, ors esan. Dh'fhalbh am mucair 's rugadh air a' chlogad 's thòisich e ri smèideadh dhan fheadhainn a bh' air a dhol seachad air 's iad a thilleadh 's a thilleadh 's gun robh an clogad aigesan. Chaidh am am mucair 's chùm


e air aghaidh gu seothach gus do ràinig e an rìgh. "Ò nach eil a Dhia mhòr gam fhaicinn!" ors esan. "Robh duine eile," ors esan, "a's an sgìreachd agam," ors esan, "a bu luaithe a bheireadh thugam an clogad," ors esan, "na an seann mhucair a bh' agam?" ors esan. "Ach," ors esan, "feumaidh mise cumail ri m' ghealltanas," ors esan. "Ò feumaidh," ors am mucair. Well, dh'fhalbh ... cha robh sgeul air Iain, cò an taobh a ghabh e na às tàinig e. Bha e a's an iarmailt ... ag èisteachd riutha na sheabhag. Dh'fhalbh e agus chunnaic e seothach an fheadhainn eile a' tighinn. Agus ma thugadh ruaig orra an-dè 's ann a thug e ruaig orra an-diugh 's cha mhòr gun do dh'fhàg e duine nach ... Mura robh e air a leòn


bha e air a mharbhadh 's bha e air a shracadh 's bha a h-uile seòrsa gus mu dheireadh gun do dh'èigh iad an t-sìth. Agus nuair a thill iad an seothach thàinig Iain dhachaigh. Agus chan eil mi a' smaointinn gun deach e an comhair a' mhucair an latha seo. Leig e leis. Agus thàinig e dhachaigh co-dhiùbh. Agus thàinig an seothach am mucair. "A Dhia," ors a ... "Nach e Dia fhèin," ors am mucair, "a chuir an rathad ... nam rathad thu," ors esan. "Nach mise tha lucky!" ors esan, oir a shàilleibh-sa," ors esan, "nuair a gheibh mi," ors esan, "nighean an rìgh ri pòsadh," "An dearbh fhèin 's tu," orsa Iain, ors esan, "agus nam bithinn nad àite-sa chuirinn ma dheidhinn glè luath cuideachd," ors esan. Agus "Ò feumaidh," ors esan, "feumaidh mi sin,"


ors esan. "Feumaidh. Cha leig mi seachad an gnothach idir," ors esan. "An-dà cha leig," ors Iain, "cha leig thu seachad an gnothach ceart gu leòr, agus i air a gealltainn dhut." Well, bha iad lathaichean ris a sineach. Agus rinn am mucair an seothach chaidh e dìreach a dh'aon-ghnothach ann 's ann a dh'fheumte banais a chur air aghaidh airson e fhèin agus nighean an rìgh a phòsadh. Agus chuireadh fiathachadh a's gach àite, a' cruinneachadh muinntir na bainnse. Agus chruinnich iad. Agus bhiodh esan daonnan còmhla rithe, nighean an rìgh. Cha robh oidhche nach biodh e a' cur seachad treis dhen oidhcheadh còmhla rithe. Agus "Ò nach tu," ors ise, "an duine damainte," ors ise, "a thug," ors ise, "an clogad an dèidh dhomh a thoirt dhut," ors ise, "a thug," ors ise, "dha mhucair e."


"Thod!" ors esan. "Gheibh sinn seachad air a siud ceart gu leòr. Cha robh mise ach airson an duine bochd a thoileachadh." "Co-dhiù," ors ise, "chan eil mise a' dol a phòsadh a' mhucair idir," ors ise, "ged a thug m' athair dha mi," ors ise. Agus co-dhiù seothach thàinig oidhche na bainnse. Agus chruinnich mòr-shluagh an àite. Bha àite mòr ana shineach air a shon air a dhèanamh airson na bainnse, airson nan daoine. Agus bha Iain oirre. Thuirt ise ris a chuimhneachadh e a dhol chun na bainnse, e a dhol dhan a' chuideachd. Agus thuirt Iain gun rachadh. Agus chaidh e ann co-dhiù. 'S bha am mucair ana shineach air a, ho! dreasadh suas gu snog agus e a' dol a phòsadh nighean an rìgh. Ach co-dhiù ma ... bha a' bhanrighinn 's an rìgh 's a h-athair bha i ... bha iad an ceann shuas an àite a bh' ann. Agus thuirt a ... thuirt an nighean, "An-dà," ors ise, "tha," ors ise,


"mise air mo thoirt seachad," ors ise, "aig m' athair an seo," ors ise, "agus chan eil sìon agamsa dha mu dheoghainn," ors ise, "ach tha mise a' dol a ghabhail rud ma dheoghainn," ors ise, "gum faod mise" ors ise "rudeigin a dhèanamh," ors ise, "cho math," ors ise "air a shon agus a rinn e fhèin," ors ise. "Chan eil mi," ors ise, "a' dol a phòsadh duine an seo a-nochd," ors ise, "nam ... na idir," ors ise, "ach an cleasaiche 's fheàrr a tha a-staigh," ors ise. Ò ghràidhein, thòisich iad air dèanamh a h-uile seòrsa cleas an sin. Agus cò bha a' dèanamh nan cleasan ach am mucair! Agus bha iad seo ag obair agus dh'èigh ise, thuirt i," Gabhaibh a nist," ors ise, "air ur socair", ors ise. "agus feuch am faic sinn" ors ise "gu dè na cleasan a nì an duine seo," ors ise. Dh'fhalbh e. Dh'èigh i aireasan suas. Agus chaidh e suas. "Siuthad a-nist," ors ise, "dèan cleas," ors ise.


Dh'fhalbh esan agus leum e na chalman agus leum e gu gualainn-se agus chaidh e gu gualainn na banrighinn agus chaidh e gu gual' an rìgh às a dheòidh sineach. Agus leum e an uair sin na dhuine. Agus "Siuthad," ors ise, "fear eile," ors ise. Dh'fhalbh e agus leum e na na bhreac agus sgaoil e na h-iuchraichean air a' bhòrd agus chruinnich e suas a-rithist agus leum e na dhuine air ais. "Siuthad," ors ise, "bheir dhuinn fear eile." Dh'fhalbh e agus leum e na leòmhann agus nuair a chunnaic am mucair an leòmhann, a-mach a bha e agus a-mach a bha na bha a-staigh còmh ris agus leagadh am am mucair gu na casan. Agus cha mhòr sìon ... cha robh sìon gun robh an anail ann nuair a fhuaradh grèim air. Agus chaidh banais a' mhucair seachad. Ach


phòsadh esan agus ise an oidhche sin, Iain agus nighean an rìgh. Well, co-dhiù seothach, bha e a-nist am pàileas an rìgh agus cha robh e ach gum biodh e a' faicinn a' mhucair agus cha robh e ach co-dhiù ach ... Bha iad an seothach e fhèin 's i fhèin, latha brèagha, brèagha a bh' ann, agus dh'fhalbh iad sìos rathad a' chladaich. Bàgh mòr brèagha faisg air an àite. Agus co-dhiù seothach bha iad a' cuairtearachd man chladach an sin agus chunnaic iad a ... smùid a-muigh a's a' mhuir, mar gumbiodh maighdean-mhara na rudeigin ag èirigh an sineach. Agus an ceann greise dìreach sgiobadh air falbh Iain far ... far tìr. "Thalla," ors ise, "fhuair mi air deireadh thu," ors ise. "Agus 's fhada," ors ise, "a chaidh do ghealltainn dhòmhsa man deach do ghineadh am broinn do mhàthar," ors ise.


Ach tha thu agam a-nist," ors ise, "ge b' oil leotha." Ò leig an tè bh' air tìr leig i na lasagan 's leig i na ràin. Dh'fhalbh ise 's chaidh i fodha 's thug i leatha Iain. Well, dh'fhalbh nighean an rìgh dhachaigh 's dh'innis i mar a thachair a dh'Iain. Thuirt a h-athair rithe, "Thalla thusa gu ... far eil a leithid seothach a sheann duine," ors esan, "agus 's e fear-comhairle a th' ann," ors esan. "Agus," ors esan, "feuch gu dè a' chomhairle a bheir e ort," ors esan. Dh'fhalbh i. Rànaig i e. Agus dh'innis i dha mar a thachair. "Ò seadh," ors esan. "An-dà, ors esan, "tha do ... tha a' mhaighdean-mhara," ors esan, "uabhasach dèidheil air ceòl," ors esan. "Agus sin rud eile a tha i dèidheil air," ors esan, "uighean. Agus 's e an rud a nì thu," ors esan, bheir thusa leat tubhailt," ors esan, "agus ugh," ors esan, "agus ceòl agus theirig chun a' chladaich," ors esan,


"a's an t-àite às an tugadh e. Agus tòisich," ors esan, "air ridhleadh an uighe air an tubhailt," ors esan, "agus air seinn a' chiùil aig an aon àm." Agus 's e seo an rud a rinn i. Chaidh i dhachaigh, fhuair i ugh is tubhailt is ceòl 's dh'fhalbh i. Chaidh i sìos chun a' cheart àite san robh iad nan seasamh nuair a sgiobadh Iain air falbh. Agus sgaoil i an tubhailt ana shineach agus ... Agus sin rud thuirt an duine rithe: "Ma tha cleasan aig an duine agadsa," ors esan, "gheibh e clìor," ors esan. "Thig ... ma thig ise," ors esan, "'s gum faigh thu ann am bruidhinn rithe," ors esan, "ma ... sguiridh tu," ors esan, "co luath 's a thig i," ors esan, "agus... a sheinn a' chiùil," ors esan, "agus a ridhleadh an uighe, agus ma dh'iarras i ort," ors esan, "an ceòl a sheinn agus an t-ugh a ridhleadh air ais canaidh tu gu ... gun dèan thu sin ma chuireas i


ma chuireas i na bheil an seo ... na dhe seo ... na seo dhe ... dhe a' chompanach a-mach air a beul ... na bheil aig ... chun ... chun na gualainn a-mach air a beul. Agus ma chuireas i sin," ors esan, "faodaidh tu tòiseachadh an uair sin, ach sguir a-rithist dheth," ors esan. "Agus ma dh'iarras i a-rithist ort cuiridh tu," ors esan, "canaidh tu," ors esan, "rithe na bheil os cionn na h-imleig aige a chur a-mach. Agus ma tha cleasan aig an duine agadsa agad," ors esan "mar a tha iad ag ràdh a tha nì e fhèin an còrr." Well, 's ann mar seothach a bha co-dhiù. Thòisich ise air ridhleadh an uighe agus a' seinn a' chiùil. Bha i ag obair ana shin 's cha robh. Ach chunnaic i seo smùid aice


a-muigh pìos math a's a' mhuir. Agus an ath-smùid bha e na bu ghiorra dhi sa bhàgh. Agus an treas smùid bha i ann an àite bruidhinn rithe. Agus sguir ise a sheinn a' chiùil agus a ridhleadh an uighe. "Siuthad," ors ise, "ridhl an t-ugh 's seinn an ceòl. "Nì mi sin," orsa nighean an rìgh, ors ise, "ma chuireas tu," ors ise, "na bha cionn an dà achlais," ors ise, "dhe m' chompanach a-mach air a bheul," ors ise. "Nì mi ... nì mi sin," ors ise. Agus sheinn i e 's sguir i sin dheth. "Siuthad," ors ise, "lean romhad," ors ise. "Nì mi sin," ors ise, "ma chuireas tu," ors ise, "na bheil os cionn na h-imleig," ors ise "a-mach." Dh'fhalbh ise 's chuir i a-nuas e. 'S nuair a ràinig esan dìreach dh'fhalbh e na sheabhag a-mach dhan iarmailt. Cha do rinn ise ach an tubhailt 's an t-ugh


's an ceòl a sgioblachadh leatha 's tharraing i air falbh bhon chladach. Agus well, nuair a thogadh iad ... esan suas thàinig esan a-nuas na dhuine a-rithist. 'S chaidh iad dhachaigh an uair sin còmhladh. Well, bha iad ana shineach a-nist 's bha iad bliadhnachan is bliadhnachan tuilleadh man deach iad an comhair cladaich. Ach co-dhiù seothach, ge brith gu dè mar a thachair dhaibh an latha bha seothach a dhol thuige, bha iad aig a' chladach agus thàinig a' mhaighdean-mhara agus sgiob i leatha e. Agus dh'fhalbh ise agus thill i dhachaigh cho luath 's a rinn i a-riamh agus fhuair i an t-ugh 's an ceòl agus an tubhailt agus thòisich i ri ridhleadh 's ri seinn a' chiùil 's a ridhleadh an uighe. Ò bha i ag obair ana shin. Ach ma dheireadh co-dhiù chùm ... chunnacadh ise,


an smùid aicese a-mach air a' mhuir. Agus an thuras a thàinig i am bàrr bha i gu math na bu ghiorra dhi. Agus an treas turas a seo nuair a thàinig i am bàrr bha i ann an àite bruidhinn rithe. Agus sguir ise a sheinn a' chiùil agus a ridhleadh an uighe. "Siuthad," ors ise, "ridhl an t-ugh 's seinn an ceòl fhathast," ors ise. "Nì mi sin," ors ise, "ma chuireas tu," ors ise, "na bheil," ors ise, "os cionn," ors ise, "an dà ghualainn," ors ise agus ... "na bheil os cionn an dà ghualainn dhe m' chompanach a-mach air a bheul." "Nì mi sin," ors ise, "ach sin fhèin," ors ise, "na gheibh thu dheth." Agus dh'fhalbh ise agus bha i ga sgioblachadh suas agus thug Iain staidhteadh dha fhèin suas agus a-mach a bha e na bhreac air a' mhuir agus sgaoil e na h-iuchraichean agus thòisich


ise air feuchainn ri an òl, na h-iuchraichean. Agus chaidh a h-uile sruthail a bh' ann chaidh feadhainn dhiubh gu tìr. 'S dh'fhalbh Iain na sheabhag. Agus sgioblaich ise leatha an tubhailt 's dh'fhalbh iad. Well, bha iad a-nist, cha robh iad gus a dhol an comhair cladaich tuilleadh. Ach co-dhiù bha iad ùineachan nan ùineachan agus bliadhnachan on uair sin agus cha chuala mi gun robh duine teaghlaich na sìon aca. Ach bha iad an triob a bha seo co-dhiù chaidh iad chun a' chladaich. Agus cò thàinig ach ise agus sgiob i leatha nighean an rìgh, bean Iain. "Thalla," ors ise, "ma bha cleasan aigesan," ors ise, "chan eil cleasan agadsa," ors ise. "Agus bidh thusa agam na àite," ors ise. À cha robh fhios aig Iain o Dhia gu dè rud a dhèanadh e 's b' fheàrr leis gun robh i air e fhèin a thoirt air falbh, ge brith


gu dè an t-innleachd a dhèanadh esan air falbh bhuaipe, cha robh rathad aice. Ach co-dhiù thill e dhachaigh agus dh'innis e dha mar a thachair. Agus dh'iarr an rìgh air a dhol far an robh an duine a bh' ana sheo, feuch dè am fiosrachadh a bheireadh e dhaibh man deoghainn. Rànaig e am fear seo. Agus dh'innis Iain dha mar a thachair. "Ò seadh," ors esan. "An-dà," ors esan, "'s ann an rìoghachd nam fear mòra," ors esan "tha iad sin a' fuireach," ors esan, "nam maighdeanan-mara," ors esan. "Agus ann an ... ann an geodhachan a's a' ...
a's a' chladach a tha iad," ors esan, "ann an uamhan," ors esan, "a' cur seachad an saoghail nuair nach bi iad air falbh," ors esan. "Agus," ors esan, "'s ann," ors esan, "ann am broinn locha," ors esan, "a tha an t-ugh," ors esan, "a's a bheil a' bheatha," ors esan, "aig


a' mhaighdean-mhara," ors esan. "Agus," ors esan, "tha an lacha sin" ors esan "ann am broinn caora dhubh. Agus mura faigh thu sin," ors Iain ... ors an duine ris, ors esan, "tha droch sheans agad," ors esan, "nach fhaigh thu clìoras, clìor a' bhean agad fhèin." Well, 's e seo an rud a bh' ann co-dhiù. Dh'fhalbh Iain agus chaidh e dhachaigh a phàileas an rìgh 's dh'innis e mar a thachair. Agus thuirt e gum biodh esan a' falbh a-màireach. Dh'fhalbh e. Làirne-mhàireach dh'fhalbh e. Well, bhiodh e uair na chalman 's bhiodh e uair na sheabhag 's bhiodh e uair a's gach seòrsa bha ... a thogradh e fhèin. Agus co-dhiù fada na goirid far an robh rìoghachd nam fear mòr bhuaithe cha robh e fada ga ruighinn. Agus thòisich e ri siubhal air feadh na beinneadh.


Bha e a' faicinn caoraich an sin 's bha e a' faicinn caoraich dhubha 's cha robh ach a' laighe ... a' laighe air an druim an seothach 's bha e a' leum na dhuine 's a' gearradh an sgòrnan aca 's feuch ... Cha robh lacha no lacha a' flapadh às. Gus ma dheireadh gun robh e ... gun robh e a' smaointinn nach robh ... cha robh caora dhubh aige ri fhaicinn idir. Ach ann am beul anmoch na h-oidhcheadh bha e a' flyeadh gu h-àrd agus thug ... shaoil leis gum faca e rud dubh sìos ri taobh locha a bh' ann. Agus dh'fhalbh e agus chrom e sìos. Fly e sìos gu h-ìosal agus 's e caora dhubh a bh' ann ceart gu leòr. Agus mar a bha e a-nist air fàs cho searbh dhen a h-uile sìon a bh' ann agus a' sìor ghearradh sgòrnan 's nach robh lach ann, laigh e na sheabhag air druim na caorach seo 's leum e na dhuine 's dh'fhalbh e


's fhuair e sgian 's ghearradh an sgòrnan. 'S phlap an lach a-mach 's bhuail i a's an locha. Well, leum esan na ... na sheabhag air ais agus watch e an lach agus thàinig i am bàrr agus nuair a thàinig i am bàrr bhuail e i. Agus mharbh e an lacha. Agus nuair a dh'fheuch e an lacha cha robh ugh no eun innte. Well, studaig e aige fhèin an sineach gum feumadh gun do chailleadh san locha e. Agus dh'fhalbh e agus chaidh e ... leum e na bhèist-dhuibh agus chaidh e dhan locha agus thòisich e ri siubhail agus fhuair e an t-ugh. Chaidh e ... far an deach an lacha fodha agus far an tàinig i am bàrr, shiubhail e an t-astar a bha sin agus thachair an t-ugh ris. Agus thug e am ... an t-ugh gu tìr agus chaidh e na ... Dh'fhalbh e an uair sin agus


Agus ... fhuair e a-nist an t-ugh. Agus bha an oidhche ... beul na h-oidhcheadh a' thighinn. Agus dh'fhalbh e co-dhiù na sheabhag agus an t-ugh aige. Agus thòisich e air siubhal a' chladaich feuch am faiceadh e coltas àite sam bith a's am bitheadh iad. Agus bha e a' siubhal a' chladaich an sin agus shaoil leis an seothach gum faca e ribheid chaol mar gum biodh toit a' tighinn a-mach às an àite bh' ana sheothach. Agus rinn e dìreach air. Agus nuair a ràinig e 's e sin a bh' ann. Agus dh'fhalbh e agus chrom e sìos. Thàinig e a-nuas na sheabhag agus thàinig e chun an seòrsa dorais a bha a' dol a-staigh dhan uaimh a bh' ana seo. Agus chaidh e na dhuine. Agus thug e sùil chaol a-staigh air a' ghearradh ... an ... am fosgladh a bh' ann. Agus 's e an cosnadh


a bh' aig a' bhean aige ag obair air fasgadh ceann na maighdinn-mara. Agus dh'fhalbh e agus rug e air an ugh agus bhuail e ris a ... ris a' chloich e. "A Dhia!" ors ise, "tha amharas orm," ors ise, "g' eil rudeigin thugam," ors ise. "Tha mi a' faireachdainn mo chridhe a' fàs uabhasach goirt," ors ise. "Thod! Chan eil," ors an tè eile. "Ò tha," ors ise. Dh'fhalbh esan agus rinn e na bu bhuige e. "A Dhia! Tha," ors ise. "Tha mi a' dol a thoirt a' chinn asad," ors ise. Agus dh'fhalbh Iain 's i a' dol a dh'èirigh agus nuair a dh'èirich e 's a chunnaic esan a h-aghaidh dìreach tharraing e an t-ugh agus fhuair i ann an clàr a bathais e agus thuit i na sgleog far an robh i. Agus ma thuit ise leig an tè a bha a-staigh ràn aiste, leig i an èigh aiste.


Agus nochd Iain a-staigh. Agus nuair a chunnacas cò bh' ann neo-ar-thaing nach do rinneadh toileachadh an uair sin. Well, chuir iad seachad an oidhche sin ann an uamh na maighdinn-mhara. Agus thuirt Iain rithese, "Well," ors esan, "nam biodh a-nist," ors esan, "a leithid agadsa 's a th' agamsa," ors esan, "cha bhiomaid fada," ors esan, "a' dol dhachaigh. Ach," ors esan, "'s e bàta a dh'fheumas sinn faighinn air falbh às a seo." Well, 's e sin a fhuair iad co-dhiù. Chaidh iad a-staigh dhan mhonadh. Fhuair iad a-mach ma dheidhinn bàta, cuin a bha bàta a' fàgail an àite airson tighinn a-nall dha na rìoghachdan an seo. Agus fhuair iad sin 's thàinig iad a-nall. 'S thàinig iad dhachaigh. Agus neo-ar-thaing nach do rinneadh toileachadh an sin riutha nuair a thàinig iad dhachaigh. Cha robh dùil gum faicte iad chan eil fhios cuin na


gum faicte iad gu bràth. Ach co-dhiù rinneadh toileachadh riutha nuair a thàinig iad dhachaigh agus dh'fhàg mise Iain, e fhèin 's a bhean ann am pàileas an rìgh. Agus cha chuala ... cha chuala mi a-riamh gun do thill e dhachaigh na gun tàinig e a choimhead athair na a mhàthair. Agus sin mar a chuala mise Iain Mac an Iasgair.


