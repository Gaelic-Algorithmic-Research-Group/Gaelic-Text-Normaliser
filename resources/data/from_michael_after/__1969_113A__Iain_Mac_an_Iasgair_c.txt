Informant : D.A. Johnson, Aird Mhór, South Uist
A.J.
SA 1969/113 A
Collector: D.A. MacDonald

Iain Mac an Iasgair

Well, mar a chuala mise an stòiridh a tha seothach bha seann duine còir ann agus bha e pòsta 's cha robh ann ach e fhèin 's a bhean agus cha do thachair duine theaghlach a bhith aca. Agus 's e an cosnadh a bh' aig ... bh' aig an duine, a' bheòshlaint a bha e a' dèanamh, 's ann ag iasgach a bhiodh e agus bhiodh e a' creic an èisg agus seo mar a bha e a' cumail e fhèin 's a bhean a' dol. Agus bha e a' tighinn suas ... bha iad a' tighinn suas gu aois le chèile. Ach a' bhliadhna a bh' ana sheothach co-dhiù cha robh ... cha robh an t-iasgach uabhasach fhèin gann agus bha ... an latha a bha seothach co-dhiù shiubhail e a-nis a h-uile a b' àbhaist dha a bhith a' faighinn iasgach ann agus cha d' fhuair e sìon. Agus bha e a-nis air toirt fairis fad an latha ag obair air fannadh an siud 's an seo feuch am faigheadh e sìon agus cha do thachair sìon ris agus ... Ann am beul na h-oidhche 's e air ... a' dol a thaomadh nan ràmh 's e a' falbh dhachaigh dh'fhairich e plumb aig deireadh na §s§ a' bhàta


a bh' aige agus thug e sùil agus bha maighdean-mhara air tighinn am bàrr aig deireadh na ... a' bhàta. Agus thuirt i ris, "Chan eil thu," ors ise, "a' faighinn an èisg idir." "Ò chan eil," ors esan. "Tha," ors esan, "an t-iasg air a dhol air chall seach mar a bha e," ors esan agus... "An-dà," ors ise, "ma bheir thu dhòmhsa," ors ise, "an rud a dh'iarras mi ort," ors ise, "gheibh thu an t-iasg," ors ise, "cho pailt 's a bha e a-riamh," ors ise. "Dè an rud a tha sin?" ors esan. "Do chiad mhac," ors ise, "nuair bhios e a-mach às an sgoil. "An-dà," ors esan, "faodaidh mise sin a dhèanamh," ors esan, "ach chan eil mac no nighean agamsa," ors esan. "Dèan thusa," ors ise, "mar a dh'iarras mise ort," ors ise, "agus bidh mac agad fhathast," ors ise. "Ach geall thusa dhòmhsa," ors ise, "gu §fai§ gun toir thu seachad e," ors ise, "nuair bhios e," ors ise" a-mach às an sgoil." "Ò glè cheart," ors am bodach, "ma-thà, ach tha mi cinnteach gum faod mi sin," ors esan, "nach bi mac no nighean agamsa," ors esan. "Well," ors ise, "cuir ... cuir a-mach na duirgh,"


ors ise ... "an dorgh," ors ise, "agus a' chiad bheothach a mharbhas tu," ors ise, "cumaidh tu air leth e," ors ise, "agus," ors ise, "nì thu," ors ise, "trì earrannan air," ors ise, "agus trì earrannan air an grùthan aige agus," ors ise, "bruichidh tu," ors ise, "earrann dhiubh sin agus earrann dhen ghrùthan," ors ise, "dhan bhean," ors ise, "trì triopaichean," ors ise, "agus," ors ise, "cha toir ... na toir gearradh a dhuine na dhut fhèin cuideachd dheth," ors ise, "ach dhan bhean," ors ise. Well, 's ann mar seothach a bha co-dhiù. Chaidh a' mhaighdean-mhara fodha. Agus chuir am §b§ am bodach a-mach an dorgh agus cha do thàr e a chur sìos nuair a laigh beothach air. Thòisich e ri dorghadh. Bha e a' dorghadh ana shin gus na dorchnaich i. Agus bha taosg a' bhàta aige de ... agus a' chiad bheothach a fhuair e, chaith e suas a thoiseach na ... a' bhàta a bh' ann, no co-dhiù ... co-dhiù bh' ann geòla no sgoth cha chuala mise e, ach chaith e suas dhan toiseach aige, clìoras a h-uile sìon agus ... Dh'fhalbh e sineach ann am beul na h-oidhche


's bha am bàta ... taosg aige a's a' bhàta de dh'iasg. Agus ... Bha na daoine a' gabhail fadachd dheth, gu §b§. Bha eagal orra gun a dh'èirich rudeigin dha leis cho anmoch 's a bha e 's nach b' àbhaist dha bhith cho anmoch siud. Agus chunnacas seothach am bàta a' tighinn agus cha do rinn iad dìreach ach ... Choinnich iad an sgoth aig... shìos aig a' chladach agus cha do rinneadh ach tarraing air tìr, i fhèin 's an t-iasg 's a h-uile sìon a bh' innte. 'S cha do thàr am bodach ach an aon bheothach a chaith e dhan toiseach... Rinn iad air a chèile agus thug e seothach leis dhachaigh. Agus dh'iarr i e ... mar a dh'iarr a' mhaighdean-mhara air, co-dhiù, gheàrr e na thrì pìosan agus an grùthan a bh' ann gheàrr iad na thrì pìosan e fhèin agus chuir e earrann còmhla ris a h-uile pìos dhen bhodach e. Agus chaidh seo a bhruich dhan bhean aige trì turais co-dhiù còmhla às deòidh a chèile. Agus thòisich am bodach air iasgach. Bhiodh e


ag iasgach a h-uile latha 's bha e a' faighinn de dh'iasg mar a thàirgneadh e. Cha robh cion èisg an uair sin air. Agus gu dè ach chuir e uimhreachd an seothach air a' bhoireannach gun robh i a' fàs trom agus a h-uile h-uimhreachd a bh' ann 's a h-uile truimead a bh' ann co-dhiù ... gun a rugadh pàiste gille dhaibh. Agus dh'innis am bodach, dh'innis e dhan ... dhan bhean mu dheidhinn a' ghnothaich a bh' ann, mar a thachair dha 's mun mhaighdean ... mhaighdean-mhara 's a h-uile sìon. Well, rugadh an gille co-dhiù 's thòisich 's thogadh ... a' toirt an aire dhan ghille 's bhathar a' cumail a' ghille cho math 's a ghabhadh e 's dh'fhàs e seo suas. Agus ... Thòisich e seo air dhol dhan sgoil. Agus nuair a bha e a' teannadh suas ri àm tighinn às an §s§ bha ... gu aois na sgoile faighinn clìor cha robh feasgar a thigeadh e dhachaigh nach robh a' mhàthair is athair a' caoineadh. Sguir am bodach a dh'iasgach ... an latha ud. Agus corra uair bhiodh e a' dol a-mach. Agus bha e a' cur uabhasach air a' ghille gu dè bha


a' toirt orra bhith a' caoineadh. Agus an oidhche a bh' ana sheothach co-dhiù thuirt e riutha: "Dè," ors esan, "tha a' toirt oirbh," ors esan, "caoineadh a h-uile oidhche thig mise dhachaigh? An e," ors esan, "g' eil mise dachaigh," ors esan, "tha a' toirt oirbh a bhith a' caoineadh?" ors esan. "Ò chan e," ors a mhàthair, ors ise. "Ò chan e, a ghràidhein," ors athair, ors esan. "Na bi eagal sam bith air sineach," ors esan. "'S dè a-nis tha a' toirt oirbh a bhith a' caoineadh?" Well, dh'innis an gille seo ... dh'innis am bodach an seothach dha mar a bha, mar a thachair 's a h-uile sìon 's gun a dh'iarradh air nuair bhiodh e a-mach às an sgoil, a' teannadh a suas gus a bhith clìoras an sgoil 's gu robh an t-àm a' teannadh. "Ò well, ma tha," ors esan, "ma 's ann mar sin a tha," ors esan, "bidh mise a' falbh às a seo," ors esan, "agus chan fhaigh i mise co-dhiù," ors esa. Agus ... Ò cha robh air seothach ach seo fhèin.


Lean e co-dhiù treis. Agus rinn iad ris. An oidhche a bh' ana sheo thuirt e riutha iad a' dèanamh deiseil dha agus gum biodh e a' falbh. Agus... Chaidh am bodach ... bhiodh iad corra latha a' dol a dh'iasgach. 'S chaidh e a-mach an latha a bha seothach nuair a bha an t-àm aig a' ghille ... a bhith a' leigeil a' ghille seachad agus ràinig e a-mach 's cha robh e fad sam bith air ... air ruighinn nuair a thàinig a' mhaighdean-mhara am bàrr aig deireadh na §s§ sgotha. Agus ... "Seadh," ors ise, "an tug thu thugam an gealltanas?" ors ise. "Tha ... tha an latha suas an-diugh," ors ise. "Ò cha tug," ors am bodach. "Ò mura tug," ors ise, "thalla thusa," ors ise, "dhachaigh," ors ise, "agus chan fhaigh thu iasg ach siud," ors ise. "'S ma dh'fhaoidte," ors ise, "gun tachair ... gum faigh sinn fhathast e," ors ise, "gun iasg idir," ors ise. Agus cha robh aig a' bhodach ach ... Thill am bodach dhachaigh agus ... Cha d' fhuair e deargan


co-dhiù agus ... Dh'fhalbh a-nis an gille. Agus bha e a' gabhail air falbh 's cha robh fhios aige cà rachadh e. Ach chùm e co-dhiù air an rathad a bha seothach agus eadar sin agus suas gu §m§ meadhan-latha chuala e a bhith ag èigheach às a dheòidh, "Iain mhic an Iasgair till 's dèan ceart." Agus thug e sùil air ... agus bha leòmhann ana shin agus rodan agus calman. Agus chaidh e a-null far an robh iad agus dh'fhaighneachd e dè bha ceàrr an seothach. Agus bha iad air a dhol far a chèile mu dheidhinn sìleanan sìl a bh' air an talamh. "Siuthad," ors an calman, ors esan, "dèan ceart dhuinn," ors esan, "cò aige tha còir seothach a bhith," ors esan. "no cò gheibh seo," ors esan. "Well," ors Iain, ors esan – 'S e Iain a thug iad air a' ghille – "Well," ors Iain, ors esan, "tha mise a' smaointinn," ors esan, "'s chuala mi," ors esan, "bruidhinn air," ors esan, "gun robh sìlean ... sìl daonnan air a chur ron chalman ge brith cà laigheadh e. Agus tha mi


a' smaointinn," ors esan, "gun agadsa bu chòir seo a bhith," ors esan. "Agus tusa," ors esan, "a leòmhann mhòr robach," ors esan, "nach iomadh," ors esan, "creutair a th' agad air feadh a' mhonaidh an sin," ors esan, "a dh'fhaodas tu," ors esan, "breith air agus itheadh," ors esan, "as aonais a bhith a' toirt ... dè rud a bha a' dol ... na sìleanan an sin a' dol a dhèanamh dhut? Agus thusa cuideachd, a rodain mhòir robaich ghlais," ors esan, "'s iomadh cruach mhòr arbhair," ors esan, "a th' aig tuathanaich a-staigh an sin," ors esan, "a dh'fhaodadh tu do bheòshlaint a dhèanamh ann," ors esan, "'s chan eil thusa a' toirt sin bhon chalman," ors esan. Agus," ors esan, "'s ann aig a' chalman," ors esan, "a dh'fhàgas mise an sìol," ors esan. "An-dà, beannachd dhutsa," ors an calman, ors esan, "agus chan eil uair," ors esan "a smaoinicheas tusa," ors esan, "a dhol nam riochd-sa," ors esan, "nach tèid thu ann," ors esan. "An-dà," ors an leòmhann, ors ise, "ged tha mise robach glas," ors ise, "mar a tha mi," ors ise,


"chan eil fhios a'm nach fhaodainn feum a dhèanadh dha cuideachd," ors ise, "agus ged nach d' fhuair mi sìol," ors ise, "chan eil uair," ors ise, "a dh'fhaod...  a dh'iarr ... a smaoinicheas e air a dhol nam riochd," ors ise, "nach tèid e ann," ors ise. "An-dà," ors an rodan, "on a rinn sibh cho math ris uileag," ors esan, "carson nach dèanainn-sa?" ors esan. "Chan eil uair," ors esan, "a smaoinicheas e air a dhol na rodan," ors esan, "'s dh'fhaodainn deagh fheum a dhèanamh dha fhathast," ors esan, "nach ... nach tèid e ann." Agus dh'fhàg Iain mac an Iasgair, dh'fhàg e slàn aca. Agus chùm e air. Ach cha robh e fad sam bith air a dhol air aghaidh 's e a' dol seachad air taobh locha nuair a chuala e a bhith ag èigheach, "Iain mhic an Iasgair till 's dèan ceart." Agus thug e sùil agus bha breac ana shin agus seabhag agus biast-dhubh agus iad air a dhol far a chèile mu dheidhinn boiteig a bha a' tuiteam air taobh an locha. Agus thill Iain far an robh iad


agus ... "Siuthad," ors ... ors a' bhiast-dhubh, ors ise, "dèan ceart," ors ise, "cò aige a bhios i seo." "An-dà, shaoilinn fhìn," ors Iain, ors esan, "nach biodh do leithid-sa," ors esan, "agus gur e h-aon iasg agus easgann mhòr a th' agad," ors esan, "air feadh an àite," ors esan, "a's an loch," ors esan, "a dh'fhaodadh tu itheadh," ors esan, "ach as aonais," ors esan, "na boiteig a tha seo," ors esan, "'s chan eil aig a' bhreac bhochd," ors esan, "sìon aige gheibh e," ors esan, "mura laigh cuileag air an uisge," ors esan, "neo mura tuit boiteag," ors esan "a bruaich an locha. Agus tusa cuideachd," ors esan, "a sheabhaig," ors esan, "'s iomadh eun a th' agad air feadh na h-ealtainn," ors esan, "a bheir thu do leòir às," ors esan, "as aonais a bhith a' toirt seo," ors esan, "bhon bhreac." "An-dà," ors ... ors... "Beannachd dhutsa," ors am breac, ors esan. "Agus chan eil uair," ors esan, "a smaoinicheas tusa," ors esan, "a bhith nam riochd-sa," ors esan, "nach bi thu ann," ors esan. "An-dà," ors a' bhiast-dhubh, ors ise, "Ge nach d' fhuair sinne,"


ors ise, "a' bhoiteag," ors ise, "chan eil uair," ors ise, "a smaoinicheas e a bhith na bhiast-dhuibh," ors ise, "faodaidh sinn deagh fheum a dhèanamh dha fhathast," ors ise, "nach bi e ann." "An-dà," ors an seabhag, ors esan, "on a rinn sibh uileag gu math dha," ors esan, "carson nach dèanainn-sa?" ors esan. "Cha do rinn e sìon ceàrr ormsa," ors esan, "agus faodaidh mi," ors esan, "deagh fheum a dhèanamh dha," ors esan. "Chan eil turas ors esan, "a smaoiniches e a bhith na sheabhag nach bi e ann." Well, 's ann mar seothach a bha. Dh'fhalbh Iain agus dhealaich e. Dh'fhàg e slàn aca, 's dh'fhalbh ... Ghabh e roimhe. Smaoinich e seo aige fhèin gum feuchadh e na ... na rudan a bha e a' dol a dh'fhaighinn agus smaoinich e gun rachadh e na chalman. 'S ò bha e siud a's a' mhionaid. Bha e san iarmailt. Agus thòisich e seothach agus cha fad 's gun robh àite ... an §t-ài§ bailtean bhuaithe cha b' fhada ga ruighinn e, eadar a h-uile iteag 's a h-uile ruith air a bh' ann. Agus ràinig e baile a bh' ana sheothach agus... Bha taigh beag iomallach geal a-mach an sineach ann an iomall a' bhaile agus chaidh e chun an dorais agus bhuail e an doras agus

 
thàinig fear a-nuas ana shineach agus dh'fhosgail e an doras agus dh'iarr e air tighinn a-staigh. "Tha mi ag aithneachadh," ors am bodach, ors esan, "gura h-e srainnsear a th' annad." "Ò 's e," ors Iain, ors esan. "Srainnsear a th' annam," ors esan. "Cha robh mi a-riamh," ors esan, "an seo reimhid," ors esan. Agus... "An-dà gu dearbh," ors esan, "bhithinn fhèin," ors esan, "glè thoilichte," ors esan, "nam fanadh tu còmhla rium ana sheo," ors esan. "Tha mi," ors esan, "nam ... nam mhucair." ors esan, "aig an rìgh tha seo," ors esan, "agus a' biadhadh nam muc dha," ors esan, "agus gan cumail air dòigh," ors esan, "agus tha mi a-nis a' fàs slac," ors esan, "agus nam faighinn," ors esan, "do leithid a ghille," ors esan, "bhithinn uabhasach fhèin toilichte." "Ò," ors Iain, ors esan, "faodaidh mise fuireach treis còmhla riut," ors esan, "ceart gu leòr," ors esan. "Tha ... Chan eil mi," ors esan, "ach a' coimhead airson obair agus 's dòcha gum fan mi," ors esan, "gus an dèan mi mo shùil air feadh an àite,"


ors esan, "feuch am faigh mi nas fheàrr." Ò bha seo glè mhath leis a' mhucair. Agus ... Ge brith gu dè na bh' aig ... Iain co-dhiù de dh'aodach leis chuir e aig ann am baga e agus chuir e thall ann an àite e agus fhuair e biadh aig a' mhucair an seothach agus bha iad a' bruidhinn 's a' seanchas mar sineach gus an deach iad a chadal. Agus chaidh iad a chadal. Agus bha am mucair a-nis ag innseadh dha a-nis gura h-esan am mucair a bh' aig ... a' coimhead às deòidh mucan an rìgh agus gun robh e eòlach gu leòr mu phàileis an rìgh 's a h-uile sìon 's na daoine a bh' ann. 'S bha aon nighean aig an rìgh agus cha robh gillean idir ann. Agus bha Iain a-nis còmhla ris na lathaichean timcheall 's bha ... Chaidh e còmhla ris làirne-mhàireach agus sheall am mucair dha gu dè a bh' aige ri dhèanamh 's cà robh na mucan a' dol 's a h-uile sìon dhen t-seòrsa sin. Agus tuilleadh às a dheòidh seothach cha ruigeadh a leas am mucair car a dhèanamh, ach dhèanadh Iain fhèin e. Bha e fhèin a' dèanamh a h-uile rud 's bha e ag èirigh 's a' mhadainn 's bhiodh am braiceis


deiseil aige nuair a dh'èireadh am mucair 's a bha ... bha am mucair uabhasach fhèin toilichte as a leithid tighinn na rathad. Ach chunnaic e seo ... Bha e timcheall pàileis an rìgh 's chunnaic e an nighean òg a bha seothach, an nighean a bh' aig an rìgh. Chunnaic e a-muigh i. Agus ... Fhuair e a-mach aig a' mhucair càite an robh i a' cadal sa phàileis. Agus an oidhche a bh' ana sheothach co-dhiù, nuair a chaidh iad a chadal, dh'fhalbh Iain, agus dh'fhalbh e na sheabhag agus laigh e air mullach a' chan a bha san rùm a's an robh ise agus siud sìos na rodan an t-simileir a chaidh e. Agus nuair a thàinig e a-mach bha ise san leabaidh na e... Co-dhiù bha i na cadal gus nach robh, ach leum esan na fhireannach agus chaidh e a-null agus chuir e làmh oirre agus leig ise sgiamh aiste. Agus siud Iain dhan t-simileir na rodan air ais. 'S dh'fhairich an fheadhainn a bha shuas i - faisg oirre a h-athair 's a mhàthair an sin, dh'fhairich iad an sgiamh aice.


A-nuas a bha iad agus dh'fhaighneachd iad dè an rud bha ceàrr. Ò bha cuid-eigin san rùm. Chuir cuideigin a làmh oirre. Agus thòisich siubhal air an rùm 's thòisich a h-uile àite bha ... shaoilteadh a bhiodh duine ann ... Shiùbhladh an rùm 's cha robh duine ann. "Och," ors a h-athair, ors esan, "cha robh ann," ors esan, "ach rud a bha thu a' toirt a chreidsinn." "Ò chan e, chan e," ors ise. "Dh'fhairich mi dìreach làmh an duine orm." Ach co-dhiù seothach ... Dh'fhalbh ... "Caidil," ors a h-athair, ors esan, "agus na cluinneam diog agad," ors esan, "ach siud," ors esan. Ach dh'fhalbh iad co-dhiù agus nuair a dh'fhalbh iad co-dhiù thàinig Iain a-mach às an t-simileir agus leum e na dhuine a-rithist agus chuir e làmh oirre air ais nuair a shaoil leis a bha i na cadal. Agus leig ise an ath-sgiamh aiste agus b' e seo an sgiamh bu mhotha na an tè eile. Agus a-nuas a bha càch a-rithist. Agus thòisich siubhal 's ò bha an duine ann ceart gu leòr 's bha an duine ann 's feumaidh gun robh ... gun robh 's bha i cinnteach gun do chuir e làmh


oirre. Agus ... Ò thòisich a h-athair air siubhal 's thuirt e rithe, "Leabharra," ors esan, "ma bheir thu ormsa èirigh a-rithist," ors esan, "'s e cuip," ors esan, "nan con a ghabhas mi dhut," ors esan. "Agus," ors esan, "chan eil ... chan eil thu" ors esan "gus a bhith ag obair dhen t-seòrsa sin idir, a' toirt a chreidsinn ort fhèin," ors esan "rud nach eil ann idir," ors esan. Agus co-dhiù seothach dh'fhalbh e ... an rìgh 's a' bhanrighinn chaidh iad ... chaidh iad suas. Agus cha robh iad fad sam bith nuair a shaoil esan a bha i air tuiteam seachad a-rithist thàinig e a-rithist a-nall. Leum e na dhuine agus thàinig e a-nall agus chuir e làmh oirre. "Well," ors ise, "chan eil reusan dhomh a bhith riut," ors ise, "feumaidh," ors ise, "gur e duine saoghalta a th' annad, ge brith dè an dòigh às a bheil thu gad fhalach fhèin an seo," ors ise. "Agus chan eil sìon a reusan dhomh a bhith riut," ors ise. Agus thuirt Iain rithe gura h-e, gur e duine saoghalta a bh' ann. 'S dh'innis e cò e, gura h-e an gille a bh' aig a' mhucair aig a h-athair a bh' ann. Ach co-dhiù seothach bha e fad na h-oidhche gus


an robh an latha gus a bhith ann còmhla ri nighean an rìgh. Agus nuair a bha i ... Nuair a bha e a' falbh chaidh i gu drathair a bh' ann agus thug i a-mach briogais às agus i geal, briogais bhàn. Agus thug i dha e airson falbh. Agus dh'fhalbh Iain. Tharraing e 's tharraing e air taigh a' mhucair air 's bha e a-staigh mun do dh'èirich am mucair. Rinn e a bhraiceis co-dhiù 's ghabh am mucair a bhraiceis 's bha e a' faighinn deiseil 's chaidh e a-null chun a' bhaga 's chuir e a' bhriogais a's a' bhaga. Chaidh e a-null chun a' bhaga air leisgeul a choireigin 's thòisich e ri siubhal 's thug e a-mach a' bhriogais a's. "A Dhia m' anam," ors am mucair, ors esan, "m' eudail cà an d' fhuair thu a' bhriogais?" ors esan. "Dè a' bhriogais?" ors Iain. "A' bhriogais bhàn a th' agad an sin," ors esan. "Thod! a Dhia," ors Iain, "tha gu leòr againne dhiubh seo," ors esan. "A Dhia, bhiadh 's aodach," ors esan, "nach toireadh tusa dhomh i!" "An dearbh fhèin bheir," ors esan, gheibh thu dìreach dhut a's a' mhionaid i," 's shìneadh


a' bhriogais dhan mhucair. Agus chaidh Iain chun nam mucan co-dhiù nuair a fhuair iad am braiceis seachad 's a h-uile sìon 's ... Agus ò bha am mucair, chuir e air a' bhriogais 's thòisich e ri %walk%adh a-mach 's a-staigh timcheall. Ach co-dhiù an oidhche sin nuair a chaidh Iain a choimhead oirrese, "Ò nach bu tu an t-ifrinneach," ors ise, "a' bhriogais thug mi dhut a-raoir," ors ise, "nach fhaca mi," ors ise, air a' mhucair an-diugh i." "Chan fhaca," ors Iain, "A' bhriogais thug thu dhòmhsa a-raoir," ors esan, "chan i bh' air a' mhucair idir," ors esan. "Ò Dhia, 's i," ors ise. "Tha mi ga h-aithneachadh," ors ise. "Ò chan i," ors Iain. Agus ... "Ò," ors ise, "chan eil feum a bhith a' bruidhinn riut," ors ise. Ach co-dhiù seothach bha e còmhla ... bha e còmhla rithe an oidhche gus an latha, agus fhuair e an t-seacaid an oidhche sin. Agus làirne-mhàireach nuair a bha e a' siubhal a' cheas fhuair... fhuair am mucair an t-seacaid, mar a fhuair e


a' bhriogais. Agus an oidhche sin co-dhiù chaidh Iain, chaidh e às deòidh nam mucan - 'S e bha a' falbh as deòidh nam mucan tuilleadh 's gam faicinn air dòigh 's gam biadhadh 's a h-uile sìon dhen t-seòrsa sin, agus cha robh am mucair a' dèanamh car. Cha robh e ach na dhuine-uasal a' falbh 's a' spaidhigeadh leis a' bhriogais bhàn 's an t-seacaid aig ... aig Iain, a fhuair e o nighean an rìgh. An oidhche nuair a ràinig e, nuair a fhuair e an ath-aghaidh airson na deise, "À," thuirt i, "chan ... chan eil sìon a dh'fheum dhomh" ors ise, " a bhith a' bruidhinn riut," ors ise, "aon sìon," ors ise. "'S iad a bh' ann." "Ò chan iad," ors Iain, "a bh' ann idir," ors esan. "Tha gu leòr dhiubh siud an taobh againne," ors esan. "Gu leòr againne dhen t-seòrsa ud," ors esan. Agus ... "Ò," ors ise, "cha toir mi feairt ort," ors ise. Ach co-dhiù seo... tha ... chaidh e - dh'fhalbh e dhachaigh sa mhadainn. Agus chaidh e a bhiadhadh nam mucan. Cha d' fhuair e sìon an oidhche sin, ach chaidh e a bhiadhadh nam mucan co-dhiù agus ... Nuair a thill e dhachaigh feasgar, "A ghràidhein," ors ... ors am mucair, ors esan, "Tha droch naidheachd air tighinn dhan àite,"


ors esan. "Dè an naidheachd a tha sin?" ors Iain, ors esan. "Tha," ors esan, "cogadh gus a-màireach," ors esan, "eadar an rìgh a tha seo," ors esan, "agus fear eile," ors esan, "tha ... tha san àiteigin," ors esan, "agus mura a cùm e," ors esan, "cogadh latha ris," ors esan. "bidh tha a leithid seothach a shuim airgid aige ri phàigheadh dha." "'S bheil iad," ors Iain, "bheil e a' dol ga dhèanamh?" "Ò tha," ors esan. "Agus feumaidh mise mi fhìn a dhol ann," ors esan, "ge nach faighinn," ors esan, "ach buille an-dràsta 's a-rithist a thoirt do chuideigin aca," ors esan. "Feumaidh mi fhìn a dhol ann." Agus ... "Ò nach eil sibh glè cheart," ors Iain, ors esan. "Ach chan eil rathad agam air a dhol ann. Feumaidh mise," ors esan, "a bhith aig na mucan." "Ò," ors am mucair, "chan eil turas agadsa ann - cha bhuin thu dhan rìoghachd seo ann," ors esan. "Ach," ors esan, "feumaidh mise a dhol ann." Agus thug e làmh air claidheamh beag meirgeach a bh' air an tobhtaidh an sineach agus thòisich e air a thriomaigeadh agus a chur air dòigh. Ach co-dhiù dh'èirich Iain tràth sa mhadainn


agus ... Bha e a' coimhead air nighean an rìgh an oidhche sin agus dh'innis i dha an naidheachd a bh' air tighinn dhan àite. Agus ... tha ... thàinig e sineach dhachaigh eadar sin agus beul an latha agus fhuair e a' bhraiceis air dòigh agus dh'èirich am mucair agus dhreasaig e e fhèin agus ... "Leabharra," ors am mucair, ors esan, "chan eil dùil a'm," ors esan, "nach ... nach cuir mi orm a' bhriogais bhàn." "Ò gu dè eile, Dhia, nì thu," ors Iain, "ach a cur ort," ors esan. "Nach ann airson a cur ort a fhuair thu i?" Agus 's ann mar seothach a bha co-dhiù. Dh'fhalbh ... dh'fhalbh am mucair. Fhuair e deiseil. 'S dh'fhalbh iad 's an t-armachd uile 's an rìgh 's a h-uile sìon ... duine bh' ann. Dh'fhalbh Iain chun nam muc agus nuair a fhuair e air ... air dòigh dhe na mucan, dh'fhalbh e agus leum air falbh na sheabhag. Agus bha e a' gabhail foghair. Bha e gan leantail mar a bha iad a' dol air aghaidh agus chunnaic e seo a' bhuidheann eile a' tighinn nan coinneamh. Agus nuair a bha iad dìreach gu bualadh, thàinig Iain a-nuas gu talamh agus leum e na leòmhann 's a-mach a ghabh e às deòidh nam buidheann a bha a' tighinn thuca agus thugadh


tom gan an tulaich orra. An fheadhainn nach robhar a' gearradh bhathar a' marbhadh 's an fheadhainn nach robh air am marbhadh bhathar gan crathadh a thall 's a-bhos. Agus ghabh iad an ratreut agus thill iad, ach dh'èigh iad gum biodh ... biodh ... an fheadhainn a-màireach fhathast. Agus dh'fhalbh ... an uair a chunnaic am mucair an leòmhann a-mach a ghabh e. Thug e aghaidh air an taigh. Agus nuair a thill an leòmhann chunnaic e ... chunnaic Iain am mucair leis a' bhriogais bhàin agus e a-mach às a dheòidh a ghabh e. Agus rugadh air a' mhucair agus chuireadh ann an dìg ana shineach e agus thòisich luinnteadh air, ga tharraing air ais 's air aghaidh agus a h-uile turas a leigeadh am mucair sgiamh às, bhualadh Iain a spòg air. Agus dh'fhàgadh ana shin am mucair leth-marbh, 's e air toirt fairis. Agus dh'fhalbh Iain 's leum e air falbh na sheabhag 's cha robh an ath-sgeul air ... air an leòmhann. Agus chaidh e dhachaigh, agus chuir e air dòigh na mucan 's fhuair e air dòigh iad 's bha e dìreach air tighinn dachaigh nuair a dh'fhairich e "Och is och" a' tighinn. Agus thàinig am mucair dhachaigh.


"Ò dè tha ceàrr oirbh?" ors Iain, ors esan. "An ann air ur leòn a tha sibh?" "Ò chan ann, a ghràidhein," ors esan, "ach ge nach ann fhèin" ors esan, "fhuair mi riasladh gu leòr," ors esan. "Ach a ghalad bhochd," ors esan, "rinn i deagh fheum dhuinn," ors esan. "Na dheòidh sin," ors esan, "thug i tom ..." Dè an rud a bh' ann?" ors Iain. "Bha, Leabharra," ors esan, "leòmhann chaothaich a thàinig," ors esan, "dìreach," ors esan, "nuair a bha sinn gu bualadh," ors esan. "Agus thug i ... rinn i marbhadh sgrathail" ors esan, "air an taobh eile nar coinneamh-ne agus cha deach i an comhair duine," ors esan, "air an taobh againne ach mise," ors esan. "Ach tha mi cinnteach," ors esan, "gur ann airson a' bhriogais bhàn a bhith ormsa," ors esan, "a ... a chuir i a-mach am measg chàich uileag mi," ors esan. "Saoil a-nis do gheàrr i sibh?" ors Iain, ors esan. "Ò cha do gheàrr, a ghalad," ors esan. "Cha do gheàrr i idir mi," ors esan. "Cha robh i ach a' bualadh a spòig orm 's gam chumail nam shìneadh," ors esan. "Thod!" ors Iain, ors esan. "Mur do rinn tha sibh ceart gu leòr."


"Ò tha," ors esan, "ach tha mi air mo chlaoidh aice." "'S a bheil sibh," ors esan ... "Do rinn sibh ri ... rèite?" ors Iain. "Ò cha do rinn," ors esan. "Tha againn ri dhol ann a-màireach fhathast." "Ò tha mi cinnteach," ors ... ors Iain, "nach beantraig sibhse ann." Agus ... tha ... "Ò Dhia," ors esan, "'s mise nì sin. Chan eil fhios a'm dè mar a bhios mi sa mhadainn. Faodaidh mi bhith glè mhath sa mhadainn." Ach dh'fhalbh Iain co-dhiù agus dh'innis ... Chaidh e a choimhead air nighean an rìgh an oidhche sin. Agus bha an eachdraidh ann ... aicese mar a ... mar a thàinig an leòmhann 's a h-uile sìon 's nach robh fhios aca o Dhia cò às a thàinig i. Agus ... well, dh'innis Iain dhi an uair sin mu dheidhinn an rud agus na gibhtean a bh' aige. Agus dh'fhalbh ... A-nis an làirne-mhàireach dh'fhalbh iad air ais. Agus an uair a fhuair Iain na mucan air dòigh, dh'fhalbh e mar a dh'fhalbh e an-dè na sheabhag às an deòidh agus bha e a' gabhail alladh riutha 's bha e a' falbh a' %fly%eadh


a's an iarmailt os an cionn. Agus chunnaic e seo a' bhuidheann eile a' tighinn. Agus nuair a bha iad dìreach gu bualadh mar a bha iad an-dè thàinig Iain a-nuas gu talamh 's leum e na leòmhann. 'S a-mach a ghabh e às deòidh an fheadhainn eile, ach ma dh'fhalbh Iain às deòidh an fheadhainn eile, dh'fhalbh am mucair nuair a chunnaic e an leòmhann. Agus thug Iain tom ... an leòmhann thug i tom ... far an fheadhainn ... thug e tom gun tulaich far an fheadhainn eile. Agus nuair a bha e sgìth, ga §sg§ gan reubadh 's gam marbhadh 's gam pronnadh, thalla, tharraing e an uair sin. Agus thug e an aire dhan mhucair agus e a' toirt bhuaithe na bh' aige. Agus dh'fhalbh Iain às a dheòidh. Agus chunnaic am mucair an leòmhann a' tighinn. Agus ràinig i 's rug i air a' mhucair 's chrathadh 's bhualadh ris an talamh agus thòisich i air a shlaodadh thall 's thòisich i air a shlaodadh a-bhos. Agus mu dheireadh bha a' bhriogais bhàn a bh' air cha dèante a-mach co-dhiù bha i bàn no dubh leis mar a bha e poll 's leis a h-uile seòrsa bha far an robh e ga shlaodadh. Agus nuair a bha e seachd


sgìth 's obair air dh'fhalbh e an uair sin 's leum e air falbh na sheabhag agus cha robh an ath-shealladh air ... air an leòmhann cò an taobh a ghabh i no 's tànaig i. Ach ràinig Iain an taigh 's chaidh e chun nam mucan 's chuir e air dòigh iad 's chuir e a-staigh iad. Agus tharraing e an uair sin dhachaigh agus bha e treis a-staigh mun tànaig am mucair agus "Och is och" aige a' tighinn 's e air ... e air a chlaoidh 's air toirt fairis. "Cha do dh'èirich ... An e ... an e an leòmhann," ors Iain, "a rinn seo oirbh an-diugh?" "Ò 's i, a ghalad," ors esan, "'s i, ach cha do gheàrr i idir mi," ors esan. "Ach," ors esan, "tha ... rinn i glè mhath rinne," ors esan. "Tha càch," ors esan, agus ... "Ach na dheòidh sin," ors ise ... ors esan, "cha do rinn iad sìth. Tha againn ri bhith ann a-màireach fhathast." "Ò dhuine, dhuine," ors Iain, "nach eil e neònach? Feumaidh," ors esan, "nach dèan i ... dèan i sìon orra," ors esan. "Ò tha, tha, 's ise a th' ana sin," ors esan, "Tha i a' marbhadh mòran de dhaoine orra," ors ise, "ach chan eil i a' marbhadh duine air an taobh againn,"


ors esan, "ge brith gu dè an leòmhann a th' ann," ors esan. "Ò nach coma dhuibh," ors Iain, "gu dè an leòmhann a th' ann nuair a tha i," ors esan, "feum dhuibh," ors esan, mar sin," ors esan. "Nach eil e neònach," ors esan, "nach eil i a' §g§ gabhail thugaibhse", ors esan "mar tha §ga§ gabhail gu càch," ors esan. "Ò chan eil", ors am mucair. "Cha do rinn i duine ... sìon air duine againne," ors esan, "ach mise an aon duine am aonar, 's e ach air sàilleabh a' bhriogais bhàn tha seothach a bhith ormsa," ors esan. Agus ... "Thod! Chan ann," ors Iain. "Chan eil ann ach ... Ma dh'fhaoidte," ors esan, "gur e an tè ... nòisein air choireigin a ghabh i dhibhse i a bhith às ur deòidh," ors esan. Ach co-dhiù 's ann mar seothach a bha. Nuair a fhuair iad an suipeir co-dhiù 's a chaidh iad a chadal dh'fhalbh Iain. Chaidh e a choimhead air nighean an rìgh. Agus ... Nuair a ràinig e seothach bha an eachdraidh aice sineach mar a rinn e 's an dìol a rinneadh air a' mhucair 's a h-uile sìon. Agus bha Iain a sineach gus an robh a' mhadainn gus a bhith ann. Agus dh'fhalbh e dhachaigh.


Agus fhuair e ... Rinn e a' bhraiceis 's bha a' bhraiceis aige deiseil nuair a ... nuair a dh'èirich am mucair. "Bheil sibh a' beantraigeadh air falbh an-diugh?" ors Iain. "Ò tha, a ghràidhein," ors esan. "Tha mi a' smaointinn," ors esan, "gur e an-diugh," ors esan, "an latha mu dheireadh a bhios againn," ors esan, "nach dèan iad an còrr co-dhiù," ors esan. Agus ... "Ò glè cheart," ors Iain, "ma-thà. Agus feumaidh mise," ors esan, falbh chun nam muc, ma-thà, 's ma tha sibhse a' falbh an sin." Dh'fhalbh am mucair co-dhiù 's dh'fhalbh Iain nuair a dh'fhalbh esan, dh'fhalbh e chun nam §mu§ chun nam mucan 's chuir e air dòigh iad 's dh'fhàg e ana shiud iad gus an tilleadh e a-rithist. Agus dh'fhalbh Iain na sheabhag mar a b' àbhaist dha. Ach air an rathad a' dol air aghaidh às an deòidh thug e an aire dha feadhainn dhe na daoine a' ruith air ais. Agus cò bha na ruith air ais ach am mucair. Agus thàinig ... thàinig e nuair ... thàinig ... thàinig e a-nuas agus dh'fhaighneachd e dhan mhucair dè bha ceàrr.


Thachair e ris. Thàinig e a-nuas na sheabhag agus leum e na dhuine sa mhionaid 's dh'fhaighneachd e dè bha ceàrr. 'S thuirt e gun a dh'fhàg an rìgh an clogad a-staigh agus gun tug e ... gun robh an nighean aige ri fhaighinn aig an fhear a bheireadh thuige an clogad. Agus nuair a chuala Iain seo cha d' rinn e ach leum air falbh na sheabhag mar a bha e a-riamh. Agus tharraing e air taigh an rìgh, air pàileis an rìgh. Agus bhuail e aig an doras. Thàinig ise a dh'fhosgladh an dorais. "Dè tha ceàrr?" ors ise. "Tha," ors ise, "clogad d' athar" ors esan, "air fhàgail a-staigh," ors esan, "'s tha e a dhìth air," ors esan. Agus ... "Thig thusa a-staigh mar seo," ors ise. "Ò Dhia," ors esan, "cha tèid," ors esan. "Thoir dhomh an clogad." Agus ... "Thig a-staigh mar seo," ors ise, "ged nach ... ged a chuireadh iad an ceann dheth," ors ise. Agus chaidh i a-staigh agus bha i fhèin 's a màthair ann an rùm ana shin. "Siuthad," ors ise, "dèan cleas dhuinne," ors ise, "ana shineach," ors ise, "mum falbh thu," ors ise. "Ò Dhia," ors esan, "chan eil math dhomh," ors esan,


agus an clogad a dhìth air d' athar," ors esan. "Chan eil e gu diofar," ors ise. "Dèan cleas," ors ise, "dhuinne mum falbh thu." Dh'fhalbh e 's leum e na bhreac air a' bhòrd. Sgaoil e na h-iuchraichean air a' bhòrd. Chruinnich e an seo agus leum e na dhuine. "Siuthad," ors ise, "dèan fear eile," ors ise. Agus dh'fhalbh e agus leum e na chalman... agus ... air a' bhòrd agus laigh e air a gualann aicese agus laigh e an sin ... leum e an sin agus laigh e air gualann na banrighinn. Agus leum e sineach agus §th§ chaidh e na dhuine air ais. "Seo a-nis," ors esan, "thoir dhomh an clogad," ors esan. "Ò gheibh thu sin," ors ise. Dh'fhalbh i 's thug i a-nuas clogad a h-athar 's thug i dha e 's a-mach a ghabh Iain leis. 'S cha b' urra dha falbh leis agus cha b' urra dha a dhol ann an riochd sam bith ach na dhuine. Chunnaic e feadhainn, thachair feadhainn ris 's iad a' tighinn. Agus cò bha a' tighinn ach am mucair. Thug am mucair an aire dhan ... rudeigin aig Iain. "Dè th' agad an sin, Iain, a ghràidhein?" ors esan. "Tha clogad an rìgh," ors Iain.


"Ò bhiadh 's aodach, nach toireadh tusa dhòmhsa e." "An-dà, 's tusa, Dhia, gheibh sin," ors esan, agus shìn e dha an clogad dhan mhucair. Agus ... Thòisich am mucair a' smìdeadh leis a' chlogad air an fheadhainn a bh' air a dhol seachad gun robh an clogad aigesan. Agus dh'fhalbh am mucair leis agus ràinig e an rìgh agus an clogad aige. "A Dhia, nach eil a Dhia mhòr gam fhaicinn," ors an rìgh, ors esan. "Cha robh duine eile a's an rìoghachd agam," ors esan, "a bheireadh thugam an clogad na bu luaithe," ors esan, "na an seann mhucair a bh' agam," ors esan. "Ach chan fhaod mise a dhol às ... à cois m' fhacail," ors esan. "'S esan a dh'fheumas an nighean fhaighinn." Ò ghràidhein, bha am mucair cho toilichte 's nuair a bhuail ... nuair a thàinig iad sin ... fhuair an rìgh an clogad chaidh iad air aghaidh. 'S thachair an dà bhlàr ri chèile 's ma thug Iain tulach air ... tom orra an-dè 's ann rinn e meas orra an-diugh oir 's mu dheireadh gun a dh'èigh iad an t-sìth. Agus cha robh ... Bha an cogadh seachad tuilleadh. Cha robh an còrr ri a bhith ann. Ach co-dhiù seo 's ann mar seothach a bha


Chaidh iad dhachaigh agus ... Ràinig Iain, dh'fhalbh e mar a b' àbhaist dha na ... na sheabhag agus ràinig e na mucan agus chuir e air dòigh iad. Agus nuair a fhuair e air dòigh iad co-dhiù thill e dhachaigh agus bha am biadh aige deiseil ron mhucair nuair a thàinig e. Agus cha do rinn e sìon air a' mhucair air an latha bha sineach, ach thàinig e dhachaigh. "Seadh," ors ... ors Iain. "Fhuair sibh an latha an-diugh gu cuimir, gu math," ors esan. "Ò fhuair, a ghràidhein," ors esan, "fhuair. Cha deach i nam chomhair an-diugh," ors esan, "ach §th§ thug i ... rinn i toll ... thug i toll gun tulaich," ors esan, "às an fheadhainn eile," ors esan, "s dh'èigh iad an t-sìth an-diugh." "Ò dhuine," ors esan Iain, "nach math sin," ors esan. Agus ... "Ach feumaidh mise," ors ... ors am mucair, "fhaicinn mu dheidhinn a' ghnothaich a tha seo," ors esan. "Dè seo?" ors Iain. "Ò nach eil nighean ... nach eil ... Feumaidh," ors esan, "nighean an rìgh fhaighinn a chionn 's gur mi a thug an clogad chun an rìgh." "Ò ghràidhein," ors Iain, "nach sibh a tha %lucky%!"


"Ò 's mi," ors esan, "ach 's ann air a shàilleabh-sa a tha mi %lucky%." "Ò glè cheart," ors Iain. "Tha sin math gu leòr," ors esan. "Agus nuair a choisinn sibh a h-uile rud a tha sibh ceart gu leòr 's bidh sibh glic," ors esan, "agus chì sibh mu dheoghainn sa mhionaid." "Ò ghràidhein, 's mise a dh'fheumas sin a dhèanamh," ors esan. Cha robh air seothach ach seo fhèin co-dhiù. Thòisich am mucair air faighinn deiseil a h-uile latha tuilleadh airson nighean an rìgh a phòsadh, 's banais a bhith ann. Agus ... Ò thòisich, 's bhathar
a' cruinneachadh 's a' faighinn deiseil airson na bainnse 's thàinig an seothach latha na bainnse. Agus bha Iain gus a bhith oirre mar a bha a h-uile duine eile. Agus chruinnich an oidhche sin, oidhche na bainnse co-dhiù, nuair a bha ... An t-àite a's an robh iad, chan eil fhios a'm cà robh iad ach, an t-àite a's an robh iad cruinn co-dhiù bha e làn 's bha a h-uile duine ann 's bha an rìgh ann 's bha a' bhanrighinn ann 's bha ... bha an nighean ann. Agus bha am mucair ann agus gur h-e ... gur h-e bha a' pòsadh. Ach co-dhiù thuirt an nighean an seo, "Well," ors ise, "tha facal no dhà agamsa ri ghràdha," ors ise, "cuideachd," ors ise. "Thug m' athar


seachad mise," ors ise, "gun m' fhaighneachd," ors ise, "co-dhiù a bha mi toilichte 's gus nach robh," ors ise. "Ach," ors ise, "tha ... tha mise," ors ise, "an duine ... an cleasaiche as fheàrr an seo a-nochd," ors ise, "'s e a phòsas mise," ors ise, "agus," ors ise, "chan e gu dè thuirt m' athair idir," ors ise. Ò thòisich fear an sineach ri §c§ dèanamh car an sgairbh 's thòisich seasamh-claidheimh 's cò bha nam meadhan ach am mucair. Agus bha an nighean a' leigeil leotha 's a' leigeil leotha. Agus bha iad seachd sgìth seothach agus thuirt ise ris, "Gabhaibh a-nis air ur socair a-nis agus tha fear ana sheo," ors ise, "'s bheir sinn air," ors ise, "cleas a dhèanamh." Agus thàinig i far an robh ... thuirt i ri Iain, "Thalla a-nis," ors ise, "dèan cleas an sin an-nis," ors ise. Dh'fhalbh e agus leum e air bòrd a bh' ann 's chaidh e na bhreac agus sgaoil e na h-iuchraichean air a' bhòrd 's chruinnich e a-rithist 's leum e dheth 's chaidh e na fhireannach. "Bheil duine agaibh," ors ise, "a nì siud?" ors ise. Agus ò cha robh duine. "Siuthad," ors ise, "dèan fear eile. Leum e sin na chalman agus leum e gu guala ... a' ghuala aicese an toiseach 's chaidh e an sin


gu guala na banrighinn 's leum e an sin gu guala an rìgh. Leum e às 's leum e na dhuine air ais. "Siuthad," ors ise, "dèan fear eile." Dh'fhalbh Iain ... dh'fhalbh Iain 's leum e na leòmhann. Ach nuair a chunnaic am mucair an leòmhann a-mach a bha e agus leagadh a's an doras agus stampadh fo na casan e mun d' fhuair ... mun d' fhuair e clìor. Agus co-dhiù no cò aca chaidh, chaidh a' bhanais air aghaidh. Agus phòs Iain agus nighean an rìgh. Well, cha robh air seothach ach seo fhèin. Cha robh gille aig an rìgh idir. Cha robh aige ach i fhèin de chloinn, an nighean. Agus bha e ... aca ri bhith còmhla riutha fhèin agus nuair a bhiodh esan marbh gum biodh e na rìgh ana shiud. Bha iad ana sheothach a-nis. Bha iad ana shin. Bha e a-nis ... Dh'fhàg e bhuaithe a' mhucaireachd 's a h-uile sìon a bh' ann. 'S cha chreid mi nach d' fhuair am mucair beagan na b' fheàrr an dèis an stampadh a fhuair e. Bha e fhèin a' dèanamh seòrsa de ruith orra. Ach ... ach co-dhiù bha Iain 's bha e fhèin 's a' bhean òg bhiodh iad a-mach daonnan. Agus bha iad am feasgar a bha seothach bha iad shìos mun chladach agus ... feasgar brèagha a bh' ann, agus an


t-oighre ann 's bha iad shìos aig a' chladach dìreach agus thàinig a' mhaighdean-mhara mu chuairt agus sgiobadh air falbh Iain. "Thalla," ors ise, "'s fhada o fhuair mi còir ort," ors ise, "mun ... mun deach do ghin... ghineadh an taigh ... broinn ghineadh do mhàthar," ors ise. "Agus tha thu agam a-nis," ors ise. Ò leig an tè ... a' bhean aige, leig i na ràin 's na lasanan às. Dh'fhalbh i dhachaigh. Thòisich i air rànaich. Dh'fhaighneachd dè bha ceàrr 's dh'innis i mar a dh'èirich dhaibh. Agus ... Thuirt a h-athair rithe, "Thalla thusa," ors esan, "gu seann duine tha san fhàsaich a's an seo, ann an leithid seo a dh'àite," ors esan, "agus faighneachd dha," ors esan, "gu dè nì thu. 'S neònach leamsa," ors esan, "air neo tha fhios aige air." Dh'fhalbh i 's chaidh i sìos. "Well," ors an seann duine sin rithe, ors esan ... Dh'innis i dha mar a dh'èirich dhi, 's i fhèin 's a companach - "Well," ors an seann duine seo rithe, thuirt e, "Faigh thusa," ors esan, tubhailte gheal," ors esan, "agus theirig chun a' chladaich," ors esan, "far ... far do chaill thu ... far an tugadh air falbh do chompanach," ors esan. "Agus faigh ceòl," ors esan, "agus thoirt leat ugh, agus," ors esan, "tòisich," ors esan, "ri seinn a' chiùil


agus a ri ridhleadh an uighe," ors esan, "air ais 's air adhart aghaidh air ... air an tubhailte, agus tha e glè neònach leamsa," ors esan, "neo thig i," ors esan. "Agus ma tha cleasan aig an duine agadsa," ors esan "mar tha thu a' gràdha," ors esan, "tha e furasta gu leòr e faighinn clìoras i. Nuair a thig i," ors ise, stad thusa," ors esan, "a sheinn a' chiùil agus a ridhleadh an uighe. Agus iarraidh i ort," ors esan, leantail ort. Agus canaidh tu rithe," ors esan, "gun lean ma chuireas i na bheil os cionn an dà achlais do chompanach a-mach. "Agus," ors esan, "§f§ faodaidh tu an uair sin treis a thoirt air," ors esan, "agus sguir a-rithist," ors esan, "agus canaidh tu ... Nuair a ... nuair a sguireas tu a-rithist," ors esan, "nuair a dh'iarras i ort tòiseachadh air ais," ors esan, "canaidh tu ma chuireas i a-mach ... a-mach na bheil os cionn na h-imleig dheth agus ma tha cleasan aig an duine agadsa," ors esan, "tha e furasta gu leòr dha falbh." Well, 's ann mar seo a bha. Dh'fhalbh i 's fhuair i tubhailte.. Thug i leatha ugh 's bha ceòl aice. Ge brith gu dè an ceòl a bh' ann cha chuala mise e. Ach thòisich i ri seinn a' chiùil agus ri ridhleadh an uighe. Agus bha i treis ag obair agus chunnaic


i ise 's smùid aice a-muigh pìos a-mach bhuaipe. Agus chaidh i sin fodha agus an ceann greise seo thàinig i am bàrr bìdeag an taobh a-muigh dhith. Agus sguir ise a sheinn a' chiùil agus a ridhleadh an uighe. "Siuthad," ors ise, ridhil an t-ugh 's seinn an ceòl," ors ise. "Nì mi sin," ors ise, "ma chuireas tu," ors ise, "na bheil os cionn an dà achlais dhe m' chompanach a-mach air mo bheulaibh," ors ise. "Nì mi sin," ors ise. Agus dh'fhalbh i 's chuir i a-nuas e dìreach an com leis an dà achlais. "Siuthad a-nis," ors ise. Rinn i e agus sheinn i sineach an ceòl agus ... tha ... sguir i dheth a-rithist. Agus "Siuthad," ors ise, "ridhil an t-ugh 's seinn an ceòl air ais." "Nì mi sin," ors ise, ma chuireas tu na bheil os cionn na h-imleig dheth a-mach," ors ise. "Nì mi sin," ors ise. Agus sgioblaich i suas e agus dh'fhalbh Iain na sheabhag a-mach dhan iarmailt. Sgioblaich ise leatha an tubhailte 's an t-ugh 's a h-uile sìon a bh' ann 's tharraing i a-mach on chladach. Agus laigh Iain air a' ghlas shuas agus thàinig e


a-nuas na fhireannach na coinneamh. Well, chaidh iad dhachaigh a-nist. Agus bha iad a' dol timcheall a sineach. Cha robh iad a' dol an comhair a' chladaich. Cha robh iad a' dol a dh'àite. Agus bha iad ùine nan ùineachan an uair sin mun deach iad chun a' chladaich ach am feasgar a bh' ana sheo, ge brith gu dè chuir an rathad iad, no cà robh iad a' dol, co-dhiù chaidh iad rathad a' chladaich. Agus thàinig a' mhaighdean-mhara agus sgiobadh air falbh Iain air ais. "Thalla," ors ise, "ma theich thu orm an triob ud cha teich thu orm an triob seo," ors ise. Well, dh'fhalbh ise dhachaigh 's fhuair i an §t§ i an t-inneal a bh' aice ... na h-inneil a bh' aice reimhid, an t-ugh 's an tubhailt agus an ceòl. Agus thòisich i air. 'S bha i ag obair ana shin 's ag obair 's cha robh tuar air sìon. Ach nuair a bha i gu toirt fairis an seo thug i sùil ... thug i an aire dhìse ag èirigh a-muigh pìos math a-mach. Agus thuirt i ... Thàinig i ... Leig i leatha 's lean i oirre agus thàinig i sineach am bàrr bìdeag a-mach bhuaipe. Agus sguir ise a sheinn a' chiùil agus a ridhleadh an uighe. Agus ... "Siuthad," ors ise, "ridhil an t-ugh 's seinn an ceòl." "Nì mi sin," orsa nighean an rìgh, ors ise, "ma chuireas


tu," ors ise, "na bheil os cionn an dà achlais dhe m' chompanach a-mach." "Cuiridh, ach sin fhèin na gheibh thu dheth," ors ise. Agus dh'fhalbh i agus i ga sgioblachadh suas agus chuir i a-nuas na b' fhaide e agus siud Iain na bhreac a's a' mhuir, agus sgaoil e na h-iuchraichean air feadh an t-sàil agus thòisich ise air òl an uisge, an t-sàil, 's na h-iuchraichean agus fhuair sìlean de ... dhith air tìr. Leis an stuadh a bha i a' cur dhith fhuair sìlean air tìr agus leum Iain air falbh na sheabhag. Agus sgioblaich ise leatha a h-uile sìon a bh' ann an uair sin. Well, chaidh iad dhachaigh an uair sin agus ... Bha iad an uair sin a-rithist aig an taigh 's bha iad a' faireachdainn nach rachadh iad an comhair a' chladaich. Ach latha dhe na lathaichean co-dhiù, ann an ceann ùine mhòir às a dheòidh sin, bha iad aig a' chladach. Agus thàinig a' mhaighdean-mhara mu chuairt agus sgiob i air falbh a' bhean aig Iain. "Thalla," ors ise, "ma bha cleasan aigesan," ors ise, "chan eil gin agadsa," ors ise. "Agus mura d' fhuair mi esan," ors ise, "gheibh mi thusa." "Well, cha robh fhios aig Iain o Dhia gu dè rud a dhèanadh e. B' fheàrr le Iain e fhèin a bhith ann; ge brith gu dè mar a gheibheadh e clìoras i chan


fhaigheadh ise idir clìoras i. Agus chaidh e chun an t-seann duine bha seothach a's a' bhaile agus a thuirt an t-seann duine ris, "Well," ors esan, "'s ann," ors esan, "ann ... annn an ugh," ors esan, "ann am ... ann am broinn lachann ann am broinn caora dhubh," ors esan, "'s ann," " ors esan, "ann an rìoghachd nam fear mòr" ors esan, "'s ann tha a bheatha aig a' §mhaighd§ aig a' mhaighdean-mhara," ors esan. "Ach," ors esan, "ged a tha e fad air falbh," ors esan, "ma tha h-uiread" ors esan, "a dh'innleachdan agadsa 's a th' agad" ors esan, "de chleasan," ors esan, "cha bhi thusa," ors esan, "fada ga ruighinn," ors esan. Well, an làirne-mhàireach co-dhiù fhuair ... rinn Iain deiseil 's dh'fhalbh e 's cha robh e ach a %fly%eadh a's an iarmailt an sineach gus an ràinig e an rìoghachd a bha seo, ge brith cà robh i. Cha chuala mise riamh cà robh i ach gun cuala mi rìoghachd nam fear mòr oirre. Agus thòisich e ri siubhal na beinne 's bha e a' faicinn caoraich 's bha e a' faicinn feadhainn dhubha 's bha e a' faicinn ... am paidhir an seo a' cur air an druim 's a' leum na fhireannach 's a' gearradh an sgòrnain aca. Cha robh lacha no lacha, no sìon. Ach am beul na h-oidhche 's e air dubh-thoirt fairis bha ... thug ... shaoil leis gum faca e beothach dubh shìos aig taobh an loch bha sin


Agus thàinig e a-nuas na sheabhag agus 's e caora dhubh a bh' ann agus laigh e air a druim an sineach agus leum e na dhuine agus rug e oirre. Agus mar a bha e air §tòi§ air fàs cho sgìth air a bhith a' marbhadh nan caorach cha do rinn e ach an sgòrnan aice a ghearradh agus dìreach mun deach e na fhaireachadh phlap an lach a-mach agus bhuail i a's an locha. Well, leig e às i agus leum a na sheabhag 's bha e %fly%eadh os cionn an locha 's leum an lach a seothach, nuair a thàinig i am bàrr, dh'fhalbh i air an iteig 's bhuail e an lach a's ... a's an druim agus mharbh e i. Agus nuair a dh'fheuch e i cha robh ugh no eun innte. Dh'fhalbh e seothach agus chaidh e dhan loch; chaidh e na bhiast-duibh agus thòisich sguidilearachd an locha agus a dh'olc no dh'èiginn dhan d' fhuair e e, fhuair e an t-ugh a's an locha far do rug an lach e nuair a bhuail i a's an locha. Agus nuair a fhuair e an t-ugh thàinig e gu tìr an uair sin. Agus thòisich e ri falbh an uair sin. Fhuair e chun a' chladaich agus bha e a' leantail a' chladaich. Agus thuirt ... dh'innis am bodach dha, mar a


dh'innis e a h-uile sìon dha, gun ann an uaimh a bha i a' fuireach air an oidhche. Nuair nach biodh i air a' mhuir gun ann san uamh ... ann an uamhan a bha iad a' cadal, agus gun ann san rìoghachd ud a bha mòran §r§ dhiubh. Agus bha Iain a' falbh agus e a' siubhal a' chladaich agus bha e gu toirt fairis co-dhiù. Ach shaoil leis ... shaoil leis an seo gum faca e ribheag chaol de smùid ann an taobh a' chladaich roimhe. Agus lean e air gu fàilidh sìos agus 's e sin a bh' ann. Bha smùid ann. Rinn e a-mach gun e smùid a bh' ann agus thuirt e na inntinn fhèin, "Seo an t-àite aice." Agus dh'fheuch e gu fàilidh sìos gu beul na h-uamha a bh' ann agus bha uamh ana shin agus thug e sùil a-staigh. Ghìog e a-staigh a's an uaimh agus 's e an cosnadh a bh' aig a' bhean aige fhèin ceann na maighdinn-mara na h-uchd agus i ag obair air ... air siubhal na gruaige aice. Agus chunnaic e a' mhaighdean-mhara. "A Dhia," ors a' mhaighdean-mhara, "Tha amharas agam g' eil rudeigin thugam," ors ise. "Tha," ors ise, "mo chridhe air fàs goirt," ors ise. "Feumaidh mi," ors ise, "an ceann a thoirt asad." Agus dh'fhalbh esan agus rug e air an ugh agus


bhuail e an ceann aige ris ... ri cloich ri thaobh. Agus "Ò," ors ise, "tha mi a' dol a thoirt a' chinn asad, is dh'èirich e na seasamh dìreach 's a's an àm an tug i tighinn ma chuairt thug e dhi an t-ugh ann an clàr na bathais. Thuit i na sgleog 's leig an tè bha a-staigh sgiamh aiste. Nochd Iain a-staigh, seo nuair a chunnaic i cò bh' aice. Chuir e seachad an oidhche sin ann an uamh na maighdinn-mhara, agus nam biodh iad ... nam biodh ise cho fileanta ri Iain cha bhiodh iad fada a' dol dhachaigh, ach cha robh rathad aicese, agus 's e bàta a fhuair iad a-nall o rìoghachd nam fear mòr, co-dhiù, a thug ... thug dhachaigh chun an àite aca fhèin iad. Agus thàinig iad an sin dhachaigh agus bha e a h-uile sìon dòigheil an uair sin. Agus nuair a fhuair iad air dòigh cha do dh'fhairich mise gun deach Iain no a' bhean riamh tuilleadh an comhair a' chladaich. Co-dhiù fhuair e clìoras an tè a bha às a dheòidh 's gus nach d' fhuair mharbh e a' mhaighdean-mhara co-dhiù. Agus sin mar a chuala mise an


sgeulachd a bha sin agus cha do ... cha do dh'fhairich mi gun do thill coimhead air athair no air a mhàthair a-riamh. Agus sin mar a chuala mise i ma-thà.

$AJM$ Well, tha sin math ga-rìreadh. Agus cò aige a-nis a chuala sibh i seo?
$DAJ$ Ò chuala aig m' athair. 'S ann aige a chuala mi ... an roinn a bha mi a' cluinntinn a chuid bu mhotha.
$AJM$ 'S an robh i seo aig duine sam bith eile a bharrachd air ur n-athair?
$DAJ$ Ò cha chuala mise duine a-riamh ga gabhail ach e fhèin
$AJM$ Uhuh. Agus 's ann dìreach mar a ghabh sibh an sineach i 's ann a ...
$DAJ$ 'S ann. Sin mar a chuala mise i.
$AJM$ Àidh.
$DAJ$ 'S ann.
$AJM$ Ò sin agaibh ... gu dearbh.
$DAJ$ Sin mar a chuala mise, mar a ghabh esan dìreach, 's ann mar a thog mise i mar a bhith i aigesan.
$AJM$ Agus dè a-nis ... Robh sgeulachd sam bith ann a bhiodh ur n-athair ag innseadh nas trice na tè eile?
$DAJ$ Ò cha robh. Cha robh. Fhuair e ... Bhiodh feadhainn a' cèilidh ... Cha toireadh e taing


ged a bhiodh iad sin ann a chuala sinn reimhid, ach nam biodh cèilidhean às ùr a-staigh bha fhios aige nach cuala iad sgeulachd ghabhadh e sgeulachd bha e ... bha e cinnteach nach cuala e reimhid.
$AJM$ Sheadh.
$DAJ$ Ach ma bha feadhainn ann a chuala an sgeulachd reimhid cha ghabhadh e gin dhe na ... dhe na ghabh e reimhid dhaibh.
$AJM$ Uhuh
$DAJ$ Bhiodh e a' feuchainn an robh tè aige nach cuala iad
$AJM$ Sheadh. Sheadh. Ò well, tha sin math.
$DAJ$ Sin mar a bhitheadh. Ach air ar son-ne, ma bha sinn a-staigh, an teaghlach, cha robh %odds% aigesan co-dhiù chuala sinn no nach cuala. Chan ann dhuinne a bha e gan gabhail ach dha na cèilichean a thigeadh an rathaid an taighe.
$AJM$ Sheadh. Ò well, tha sin math.

